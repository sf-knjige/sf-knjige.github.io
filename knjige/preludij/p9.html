<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>9. MIKROFARMA
<P>&nbsp;&nbsp;&nbsp;&nbsp;&nbsp;MIKOGEN... Mikogenske mikrofarme su gotovo legendarne, mada su do današnjih dana preživele jedino u često korišćenim poredbenim oblicima kao što su 'bogate kao mikogenske farme' ili 'ukusno poput mikogenskog kvasca'. Istina je, dakako, da takve, katkad neumerene pohvale teže da se namnože sa protekom vremena, ali tokom Bega Hari Seldon je bio u prilici da poseti neke od tih mikogenskih mikrofarmi, ostavivši pomen o njima u svojim zapisima, koji najčešće potvrđuju opšte prihvaćena mišljenja...
<BR>
<BR>&nbsp;&nbsp;&nbsp;&nbsp;&nbsp;ENCIKLOPEDIJA GALAKTIKA
<BR>
<BR>&nbsp;&nbsp;&nbsp;&nbsp;&nbsp;41.
<BR>&nbsp;&nbsp;&nbsp;&nbsp;&nbsp;"Ovo je baš bilo dobro?" uzviknu Seldon. "Neuporedivo bolje od onoga s čim nas je Sivi Oblak poslužio..."
<BR>&nbsp;&nbsp;&nbsp;&nbsp;&nbsp;"Ipak ne treba smetnuti s uma da je žena Sivog Oblaka bila dovedena u položaj da nam obed pripremi na brzinu i usred noći", primeti Dors razložo. Zastavši za trenutak, ona dodade: "Volela bih kada bi koristili izraz 'supruga'. Kada kažu 'žena', to mi nekako zvuči kao da se izražavaju o svom posedu, kao kad bi rekli 'moja kuća' ili 'moja odeća'. Deluje mi skroz-naskroz potcenjivački."
<BR>&nbsp;&nbsp;&nbsp;&nbsp;&nbsp;"Jasno mi je. Čoveku to može ozbiljno smetati. S druge, pak, strane, moguće je da bi i izrazu 'supruga' sasvim lako mogli dati potcenjivački prizvuk. Takav im je način života, ali kako mi se čini, Sestre baš ne mare mnogo zbog toga. Vi i ja nećemo to moći izmeniti nikakvim propovedima... Uzgred da vas pitam, da li ste gledali kako su Sestre pripravile ovaj obed?"
<BR>&nbsp;&nbsp;&nbsp;&nbsp;&nbsp;"Jesam - i kako su one to obavile; sve je izgledalo izvanredno jednostavno. Sumnjam da bih baš mogla svega da se prisetim, ali kako rekoše, to nije ni potrebno: dovoljno je da samo podgrejem pripravljeno jelo. Shvatila sam, međutim, da su u hleb stavile neki mikrododatak, zahvaljujući kome je tokom pečenja testo naraslo, kao i dobilo onu rskavu koricu i, dakako, sladak ukus. Možda su stavile i malo bibera, zar nemate takav utisak?"
<BR>&nbsp;&nbsp;&nbsp;&nbsp;&nbsp;"Nisam siguran, ali šta god da je u pitanju, stalno sam želeo još neki komad. A čorba? Jeste li prepoznali povrće u njoj?"
<BR>&nbsp;&nbsp;&nbsp;&nbsp;&nbsp;"Nisam."
<BR>&nbsp;&nbsp;&nbsp;&nbsp;&nbsp;"A od kakve vrste mesa su bile šnicle? Jeste li uočili?"
<BR>&nbsp;&nbsp;&nbsp;&nbsp;&nbsp;"U stvari, nemam utisak da su to bile šnicle. Na Sini smo povremeno imali jela od jagnjetine i ovo me je na to podsetilo."
<BR>&nbsp;&nbsp;&nbsp;&nbsp;&nbsp;"Ali ovo sigurno nije bila jagnjetina!"
<BR>&nbsp;&nbsp;&nbsp;&nbsp;&nbsp;"Rekla sam da nemam utisak da su uopšte bile od mesa... U stvari, ne verujem da se iko izvan Mikogena hrani nečim sličnim - čak ni car, sigurna sam. Ma šta odavde iz Mikogena isporučivali drugima, gotovo bih se smela kladiti da je niže vrste: verujem da najbolje zadržavaju za sebe. Zato bi, Hari, bilo dobro da se ovde ne zadržavamo previše. Ukoliko se naviknemo na mikogensku hranu, više nikada nećemo uspeti da se ponovo vratimo onim bednim stvarima kojima nas služe tamo napolju." I ona se nasmeja.
<BR>&nbsp;&nbsp;&nbsp;&nbsp;&nbsp;I Seldon se nasmeja. On otpi još jedan gutljaj voćnog soka, čiji je ukus bio neuporedivo slasniji od ukusa bilo kog voćnog soka koji je do tada okusio, i reče: "Čujte, kada me je ono Hamin poveo na Univerzitet, zastali smo u jednom trenutku kraj puta i uzeli za večeru neku hranu koja je sva mirisala na kvasac. Imala je ukus poput... Najzad, nije važno kakav je ukus imala, ali u tom trenutku, ni pomišljao nisam da bi mikrohrana mogla imati ukus poput ove ovde. Želeo bih da su Sestre još ovde: mislim da bi bilo lepo s naše strane da im još jednom zahvalimo."
<BR>&nbsp;&nbsp;&nbsp;&nbsp;&nbsp;"Rekla bih da im je bilo savršeno jasno da će nam se jela dopasti. Spomenula sam, u jednom trenutku, dok su ih pripravljale, da mirišu izvanredno, na šta su one, prilično zadovoljne, odvratile da će im ukus biti još privlačniji." "Verujem da je to rekla ona starija?"
<BR>&nbsp;&nbsp;&nbsp;&nbsp;&nbsp;"Tako je. Mlađa se samo kikotala... Ali doći će opet. Doneće i jednu tuniku za mene, kako bih mogla izići s njima da razgledam trgovine. Pri tom, jasno su mi dale na znanje da ću morati da sperem šminku s lica, ukoliko nameravam da se pojavim na nekom javnom mestu. Pokazaće mi gde mogu da kupim još neke od kvalitetnijih tunika i gde mogu da nađem gotovo sve vrste unapred pripravljene hrane. Sve što će potom biti potrebno jeste da je samo malo podgrejem. Objasnile su mi da, dakako, Sestre ne bi tako postupile, već da bi hranu u celosti same pripravile. Zapravo, deo obeda koji su pripremile za nas jeste bio samo podgrejan, zbog čega su mi se odmah izvinile. Ipak, nekako su mi nagovestile da plemenaši ionako nisu u stanju da procene vrhunsku kulinarsku veštinu, tako da je i podgrejana hrana za nas više nego dobra... Pri svemu tome, čini se da su smatrale samo po sebi razumljivim da upravo ja treba da obavljam sve nabavke, kao i da kuvam."
<BR>&nbsp;&nbsp;&nbsp;&nbsp;&nbsp;"Kao što kažu u mom kraju - 'Kada si na Trantoru' ponašaj se kao i Trantorci."
<BR>&nbsp;&nbsp;&nbsp;&nbsp;&nbsp;"Aha. Bila sam sigurna da će, u ovom slučaju, vaš stav biti baš takav."
<BR>&nbsp;&nbsp;&nbsp;&nbsp;&nbsp;"Ja sam vam samo običan muškarac", odgovori Seldon.
<BR>&nbsp;&nbsp;&nbsp;&nbsp;&nbsp;"Uobičajeni izgovor", primeti Dors, lako se nasmešivši.
<BR>&nbsp;&nbsp;&nbsp;&nbsp;&nbsp;Seldon se, s istinskim zadovoljstvom, zavali u stolici i upita: "Budući da ste, Dors, već dve godine na Trantoru, moguće je da ste shvatili neke stvari, čije mi razumevanje baš ne polazi za rukom. Nemate li utisak da je ovo neobično mikogensko socijalno ustrojstvo samo deo njihovog opšteg, natprirodnog pogleda na svet?"
<BR>&nbsp;&nbsp;&nbsp;&nbsp;&nbsp;"Natprirodnog?"
<BR>&nbsp;&nbsp;&nbsp;&nbsp;&nbsp;"Da, natprirodnog. Da li ste već ranije čuli nešto o tome?"
<BR>&nbsp;&nbsp;&nbsp;&nbsp;&nbsp;"Ali šta podrazumevate pod 'natprirodnim'?"
<BR>&nbsp;&nbsp;&nbsp;&nbsp;&nbsp;"Ono što je očigledno. Verovanje u postojanje bića koja ne podležu prirodnim zakonima, koja, na primer, nisu vezana zakonima o održanju energije, ili zavisna od konstanti sveopšteg kretanja."
<BR>&nbsp;&nbsp;&nbsp;&nbsp;&nbsp;"Ah, shvatam. Želite da znate da li Mikogen predstavlja religijsku zajednicu."
<BR>&nbsp;&nbsp;&nbsp;&nbsp;&nbsp;Sada je bio na Seldona red da zastane. "Religijsku?"
<BR>&nbsp;&nbsp;&nbsp;&nbsp;&nbsp;"Tako je. U pitanju je arhaični izraz, ali mi istoričari povremeno ga koristimo - u svojim proučavanjima pretrpani smo arhaičnim izrazima. 'Religijsko' ne znači baš sasvim što i 'natprirodno', premda se u religijskom verovanju može naći obilje natprirodnih elemenata. Ipak, ne mogu potpuno određeno odgovoriti na vaše krajnje određeno pitanje, jer se nikad nisam bavila dubinskim proučavanjima Mikogena. Uprkos tome, na osnovu onoga što sam dospela da vidim, kao i na osnovu saznanja o religijskim verovanjima tokom vlastitih istorijskih proučavanja, ne bih bila iznenađena da je mikogensko društvo, u suštini, utemeljeno na religiji."
<BR>&nbsp;&nbsp;&nbsp;&nbsp;&nbsp;"U tom slučaju, da li biste bili iznenađeni da su i mikogenska predanja religijski utemeljena?"
<BR>&nbsp;&nbsp;&nbsp;&nbsp;&nbsp;"Ne, ne bih."
<BR>&nbsp;&nbsp;&nbsp;&nbsp;&nbsp;"I, sledstveno tome, mislite da ne bi morala biti utemeljena na istorijskim činjenicama?"
<BR>&nbsp;&nbsp;&nbsp;&nbsp;&nbsp;"Pa, ne bi moralo, neophodno, da bude baš tako. Srž predanja mogla bi biti zasnovana na istorijskim činjenicama, uz njihova delimična iskrivljavanja i unošenja natprirodnih elemenata."
<BR>&nbsp;&nbsp;&nbsp;&nbsp;&nbsp;"Oh", kratko odvrati Seldon i ponovo se zadubi u misli.
<BR>&nbsp;&nbsp;&nbsp;&nbsp;&nbsp;Napokon, Dors prekinu tišinu koja je usledila i primeti: "Znate, nije to baš tako neuobičajeno. Na mnogim svetovima sačuvali su se brojni religijski elementi. Čak su se i pojačali tokom poslednjih nekoliko vekova, u saglasnosti sa rastućom napetošću koja zahvata čitavo Carstvo. Na mom vlastitom svetu, Sini, najmanje četvrtinu stanovništva čine triteisti."
<BR>&nbsp;&nbsp;&nbsp;&nbsp;&nbsp;Seldon još jednom postade žalostivo i bolno svestan dubine svog nepoznavanja istorije. "Da li je bilo razdoblja u prošlosti kada su religije imale veću ulogu no što je imaju danas?" upita on.
<BR>&nbsp;&nbsp;&nbsp;&nbsp;&nbsp;"Dabome. Pored toga, sve vreme javljaju se i njeni novi pojavni oblici. Ma kakva bila, moguće je da je mikogenska religija novijeg datuma, kao i da je ograničena samo na Mikogen. Ne bih vam to umela tačno reći bez podrobnijeg proučavanja."
<BR>&nbsp;&nbsp;&nbsp;&nbsp;&nbsp;"Čini mi se da smo upravo došli na pravu stvar, Dors. Ne čini li vam se da su žene sklonije religijskim verovanjima nego muškarci?"
<BR>&nbsp;&nbsp;&nbsp;&nbsp;&nbsp;Dors Venabili uzdiže obrve. "Nisam baš sigurna da bismo smeli poći od jedne do te mere uprošćene pretpostavke." Ona se za trenutak zamisli. "Ipak, rekla bih da su oni delovi stanovništva čiji je udeo u uživanju u materijalnim dobrima manji - skloniji da utehu potraže u onome što vi nazivate natprirodnim - siroti, obespravljeni, ugnjeteni. U onoj mjeri u kojoj se natprirodno prožima sa religijskim, moguće je i da su religiozniji od drugih. Ipak, očigledno, u oba smisla ima dosta izuzetaka. Mnogi među ugnjetenima mogu biti lišeni svakog religijskog osećanja; s druge strane, isto tako, mnogi među bogatim, moćnim i zadovoljnim mogu biti njime u punoj meri nadahnuti."
<BR>&nbsp;&nbsp;&nbsp;&nbsp;&nbsp;"Ali ovde, u Mikogenu", nastavi Seldon uporno, "gde se prema ženama ophode kao prema podljudskim bićima - ne bi li bilo ispravno pretpostaviti da su žene sklonije religioznosti nego muškarci, i da su, samim tim, više vezane za predanja no što to njihovo društvo u celini iskazuje?"
<BR>&nbsp;&nbsp;&nbsp;&nbsp;&nbsp;"Ne bih se kladila u život da je baš tako, Hari, ali spremno bih kao ulog stavila svoju nedeljnu zaradu."
<BR>&nbsp;&nbsp;&nbsp;&nbsp;&nbsp;"Odlično", odvrati Seldon zamišljeno.
<BR>&nbsp;&nbsp;&nbsp;&nbsp;&nbsp;Dors mu se nasmeši. "Imate u tome i ponešto za svoju psihoistoriju, Hari. Na primer, Pravilo broj 47.854: Obespravljeni su u načelu skloniji religioznosti nego oni kojima je sve dato."
<BR>&nbsp;&nbsp;&nbsp;&nbsp;&nbsp;Seldon, međutim, odmahnu glavom. "Dobro, nemojte terati šegu sa psihoistorijom. Znate i sami da ne jurim ni za kakvim sitnim pravilima, već nastojim da iznađem opšte, delatne zakone. Ne težim nikakvoj novoj religiji, sazdanoj na stotinak posebnih pravila... Želim da dobijem nešto na osnovu čega bih, posredstvom jednog sistema sazdanog na matematičkoj logici, mogao da ustvrdim: ova skupina ljudi ovde spremna je da, ukoliko se slože određeni preduslovi, ispolji veću sklonost prema religioznosti nego ona tamo; i, sledstveno tome, da će se čitavo čovečanstvo, kada se suoči sa istim preduslovima, ponašati na dati, utvrđeni način."
<BR>&nbsp;&nbsp;&nbsp;&nbsp;&nbsp;"Užasavajuće", primeti Dors. "Razmišljate o ljudskim bićima kao o mehaničkim igračkicama. Dovoljno je da samo pritisnete neko dugmence i da se ona pokrenu u unapred ustanovljenom smeru."
<BR>&nbsp;&nbsp;&nbsp;&nbsp;&nbsp;"Nije baš tako... Bilo bi poprilično dugmencadi koja bi valjalo istovremeno pritisnuti, i to ne sva podjednakom snagom, pri čemu bi se javilo mnoštvo najrazličitijih reakcija tako da bi predskazivanje budućnosti, posmatrano u celini, imalo samo statistički vid, dok delovanje pojedinačnih ljudskih bića ne bi bilo ničim omeđeno."
<BR>&nbsp;&nbsp;&nbsp;&nbsp;&nbsp;"Ali kako možete unapred znati da bi tako bilo?"
<BR>&nbsp;&nbsp;&nbsp;&nbsp;&nbsp;"Ne mogu, dakako", priznade Seldon. "Ili, u najmanju ruku, nisam u to siguran. Ali istovremeno, osećam da je tako. Ukoliko bi mi pošlo za rukom da iznađem aksiome, fundamentalne, da tako kažem, Zakone Ljudskog Ponašanja, kao i da ih matematički obradim, u tom bih slučaju došao do svoje psihoistorije. Dokazao sam, bar u teoriji, da je to moguće..."
<BR>&nbsp;&nbsp;&nbsp;&nbsp;&nbsp;"Ali i teško ostvarljivo, je li tako?"
<BR>&nbsp;&nbsp;&nbsp;&nbsp;&nbsp;"I sam to sve vreme govorim."
<BR>&nbsp;&nbsp;&nbsp;&nbsp;&nbsp;Blagi osmeh zaigra na Dorsinim usnama. "Je li to ono, Hari, što sve vreme činite - tražite neku vrstu rešenja za taj problem?"
<BR>&nbsp;&nbsp;&nbsp;&nbsp;&nbsp;"Ne znam ni sam. Kunem vam se da ne znam. Ali Četer Hamin je toliko nestrpljiv da se rešenje pronađe, a i ja sam, iz nekog razloga, gorim od nestrpljenja da mu udovoljim. On je tako ubedljiv čovek."
<BR>&nbsp;&nbsp;&nbsp;&nbsp;&nbsp;"Da, to mi je poznato."
<BR>&nbsp;&nbsp;&nbsp;&nbsp;&nbsp;Poslednje Dorsine reči Seldon ostavi bez odgovora, ali mu lagana senka pređe preko lica.
<BR>&nbsp;&nbsp;&nbsp;&nbsp;&nbsp;"Hamin sve vreme tvrdi da se Carstvo raspada", nastavi Seldon, "da će, konačno, doživeti propast, i da je psihoistorija jedina nada da ono može biti spaseno - ili, bar, njegov pad ublažen, ili možda, njegov položaj poboljšan - i da će bez nje čovečanstvo doživeti slom, ili, u najmanju ruku, morati da prođe kroz dugotrajno razdoblje čemera i jada. Po svemu sudeći, meni je stavio u dužnost da to sprečim. Bez sumnje, mene, lično, Carstvo će nadživeti, ali ukoliko želim da proživim valjan život, moram taj teret skinuti sa svojih pleća. Moram ubediti sebe - i moram ubediti Hamina - da psihoistorija ne predstavlja delatan izlaz; da je, uprkos svemu što kaže teorija, nije moguće razviti u tom pravcu. I upravo iz tog razloga moram slediti sve moguće niti, i dokazati da nijedna od njih ne vodi nikuda."
<BR>&nbsp;&nbsp;&nbsp;&nbsp;&nbsp;"Niti? Između ostalog, zaći duboko u istoriju, kada je ljudska zajednica bila manja no što je sada?"
<BR>&nbsp;&nbsp;&nbsp;&nbsp;&nbsp;"Mnogo, mnogo manja. I daleko manje složena."
<BR>&nbsp;&nbsp;&nbsp;&nbsp;&nbsp;"Da biste pokazali da rešenje ne postoji?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Ali ko će vas uputiti u to kako je taj davni svet izgledao? Ako ovde u Mikogenu raspolažu nekom određenom predstavom o tome kako je izgledala drevna Galaksija, Sin Sunca to, dakako, neće otkriti jednom plemenašu. Niti bilo ko ovde. Ovo je zajednica zatvorena u sebe - koliko smo samo puta to uočili? - i njeni su pripadnici podozrivi prema plemenašima do granica paranoje. Od njih nećemo ništa doznati."
<BR>&nbsp;&nbsp;&nbsp;&nbsp;&nbsp;"Moraću da smislim neki način da ih privolim da nam kažu ono što znaju. Na primer, one dve Sestre."
<BR>&nbsp;&nbsp;&nbsp;&nbsp;&nbsp;"One vas čak neće ni čuti, budući da ste muško, baš kao što ni Sin Sunca ne čuje mene. I kada bi, čak, bile spremne da vam nešto kažu, šta bi vam uopšte mogle reći do li nekoliko ko zna gde pokupljenih fraza?"
<BR>&nbsp;&nbsp;&nbsp;&nbsp;&nbsp;"Pa, negde moram početi."
<BR>&nbsp;&nbsp;&nbsp;&nbsp;&nbsp;"U tom slučaju, dozvolite mi da razmislim!", reče Dors. "Hamin mi je naložio da se brinem o vama i ja to tumačim tako da vam moram biti od pomoći u svemu u čemu uzmognem. Koliko mi je poznato o religiji? Znate, to područje nije ni blizu mojoj specijalnosti. Uvek sam se bavila ekonomskim, više nego filosofskim pokretačkim motivima, ali nesumnjiva je istina da istoriju ne možete podeliti u čiste, međusobno nezavisne odeljke. Na primer, kada ojačaju religije počnu težiti da gomilaju bogatstva i to, napokon, teži da izazove poremećaje u ekonomskom razvoju neke zajednice... To vam je, eto, igrom slučaja, jedno od brojnih pravila u ljudskoj istoriji, koje će morati da proistekne iz tih vaših fundamentalnih Zakona Ljudskog Ponašanja, ili kako god već nameravate da ih nazovete. Ali..."
<BR>&nbsp;&nbsp;&nbsp;&nbsp;&nbsp;Na ovom mestu Dorsin glas zamre: misli su joj odlutale. Seldon ju je usredsređeno posmatrao: oči su joj blistale, kao da se zagledala negde dugoko u sebe.
<BR>&nbsp;&nbsp;&nbsp;&nbsp;&nbsp;"Nije reč o bespogovornom pravilu", nastavi ona posle nekog vremena, "ali čini mi se da je svaka religija, oduvek, imala neku svoju knjigu, ili knjige, čije je značenje bilo izuzetno; knjige u kojima su bili opisani religijski obredi, dati pogledi na istoriju, sakupljeni sveti spisi i ko zna šta sve još. Po pravilu, ove su knjige dostupne svima i služe kao oruđe preobraćanja. Ponekad, pak, predstavljaju tajnu."
<BR>&nbsp;&nbsp;&nbsp;&nbsp;&nbsp;"Mislite li da i Mikogenci imaju takvu vrstu knjiga?"
<BR>&nbsp;&nbsp;&nbsp;&nbsp;&nbsp;"Iskreno da vam kažem", odvrati Dros zamišljeno, "nikada još nisam čula ništa u tom smislu. Čula bih, verovatno, da se o tome govori otvoreno - što može značiti ili da ih nemaju, ili da ih drže u tajnosti. U svakom slučaju, bilo šta da je u pitanju, sumnjam da ćete biti u prilici da nešto više saznate."
<BR>&nbsp;&nbsp;&nbsp;&nbsp;&nbsp;"Pa i to je nešto, za početak", odvrati Seldon smrknuto.
<BR>
<BR>&nbsp;&nbsp;&nbsp;&nbsp;&nbsp;42.
<BR>&nbsp;&nbsp;&nbsp;&nbsp;&nbsp;Dve Sestre vratiše se otprilike dva sata pošto su Dors i Hari završili obed. Obe su se osmehivale, a Kišna Kap, Četrdeset Treća, ona ozbiljnija, raširi jednu sivu tuniku, da bi je Dors mogla bolje videti.
<BR>&nbsp;&nbsp;&nbsp;&nbsp;&nbsp;"Veoma je lepa", reče Dors široko se osmehujući, i klimajući pri tom glavom u znak iskrenog odobravanja.
<BR>&nbsp;&nbsp;&nbsp;&nbsp;&nbsp;"Nije baš neka" zacvrkuta kišna Kap, Četrdeset Peta. "U pitanju je samo jedna od mojih starih haljina i, budući da ste viši od mene, neće vam baš pristajati. Ali poslužiće za neko vreme, dok vas ne odvedemo u najbolju radnju s tunikama, gde ćete dobiti nekoliko koje će savršeno odgovarati i vama i vašem ukusu. Videćete, već."
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, smeškajući se pomalo nervozno i ništa ne govoreći, sve vreme pogleda uprtog u pod, dodade Dorsi i jednu belu tuniku. Bila je uredno složena i ova je, ni ne pokušavajući da je razvije, dobaci Seldonu. "Sudeći po boji, Hari, rekla bih da je ova za vas."
<BR>&nbsp;&nbsp;&nbsp;&nbsp;&nbsp;"Po svemu sudeći", složi se Hari, "ali vratite joj je. Hoću da mi je lično preda."
<BR>&nbsp;&nbsp;&nbsp;&nbsp;&nbsp;"Ali, Hari", promrmlja Dors, lagano odmahujući glavom.
<BR>&nbsp;&nbsp;&nbsp;&nbsp;&nbsp;"Ne", ponovi Seldon odlučno. "Hoću da mi je lično preda. Vratite joj je, a ja ću sačekati da mi je ona uruči."
<BR>&nbsp;&nbsp;&nbsp;&nbsp;&nbsp;Dors je trenutak oklevala, a onda nevoljno pokuša da vrati tuniku Kišnoj Kapi, Četrdeset Trećoj.
<BR>&nbsp;&nbsp;&nbsp;&nbsp;&nbsp;Ali Sestra skloni ruke iza leđa i odstupi, probledevši kao da joj je sva krv nestala s lica. Kišna Kap, Četrdeset Peta, uputi jedan brz pogled put Seldona, a onda pristupi Kišnoj Kapi, Četrdeset Trećoj, i obgrli je.
<BR>&nbsp;&nbsp;&nbsp;&nbsp;&nbsp;"Hajte, Hari", umeša se Dors, "sigurna sam da Sestrama nije dozvoljeno da razgovaraju s muškarcima koji im nisu bliski. Kakvog smisla ima terati je u očaj? Ona nije nimalo kriva za to."
<BR>&nbsp;&nbsp;&nbsp;&nbsp;&nbsp;"Ne verujem u to", odvrati Seldon oštro. "Ukoliko takvo pravilo i postoji, odnosi se samo na Braću. Sumnjam da je ikada ranije srela nekog plemenaša."
<BR>&nbsp;&nbsp;&nbsp;&nbsp;&nbsp;Dors se obrati Kišnoj Kapi, Četrdeset Trećoj, što je umela blažim glasom. "Da li ste ikada ranije, Sestro, sreli nekog plemenaša ili plemenašicu?"
<BR>&nbsp;&nbsp;&nbsp;&nbsp;&nbsp;Nakon duge, mukle tišine, usledi njen lagani, odrečni pokret glavom.
<BR>&nbsp;&nbsp;&nbsp;&nbsp;&nbsp;Seldon raširi ruke. "Pa, sada su ovde. Ukoliko uopšte postoji ikakvo pravilo koje im nalaže da ne govore ono što se odnosi samo na Braću. Da li bi uopšte poslali ovamo dve mlade žene - ove Sestre - da nam se nađu pri ruci, da postoji ikakvo pravilo koje bi im zabranjivalo da razgovaraju s plemenašima?"
<BR>&nbsp;&nbsp;&nbsp;&nbsp;&nbsp;"Moguće je, Hari, da je trebalo da se obraćaju samo meni, a da ja njihove reči prenosim dalje, vama."
<BR>&nbsp;&nbsp;&nbsp;&nbsp;&nbsp;"Koješta. Ne verujem i ne želim da verujem u to. Ja nisam tek neki tamo plemenaš, već počasni gost u Mikogenu, uz zahtev Četera Hamina da se prema meni kao takvom ophode; lično Sin Sunca me je ovamo dopratio. Ne želim da se prema meni postupa kao da ne postojim. Nastojaću da dođem u vezu sa Sinom Sunca, Četrnaestim, i oštro ću mu se požaliti."
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Peta, tiho zajeca, dok Kišnu Kap, Četrdeset Treću, koja je očuvala svoju srazmernu mirnoću, obli blago rumenilo.
<BR>&nbsp;&nbsp;&nbsp;&nbsp;&nbsp;Dors načini pokret kao da će još jednom da pokuša da urazumi Seldona, ali je ovaj zaustavi naglim i ljutitim pokretom ruke, i potom se ponovo, s visine, zagleda u Kišnu Kap, Četrdeset Treću.
<BR>&nbsp;&nbsp;&nbsp;&nbsp;&nbsp;Konačno, ona progovori, ne cvrkućući više. Glas joj je bio drhtav i nekako promukao, kao da je morala da uloži svu svoju snagu u taj zvuk i usmeri ga ka tom muškarcu, čineći to nasuprot svim svojim instinktima i željama.
<BR>&nbsp;&nbsp;&nbsp;&nbsp;&nbsp;"Ne smete se požaliti na nas, plemenašu. Bilo bi to nepravedno... Primoravate me da kršim običaje svog naroda. Šta želite od mene?"
<BR>&nbsp;&nbsp;&nbsp;&nbsp;&nbsp;Seldon se istog časa obezoružavajuće nasmeši i ispruži ruku. "Tu odeću koju ste mi doneli. Tuniku."
<BR>&nbsp;&nbsp;&nbsp;&nbsp;&nbsp;Bez ijedne reči, ona ispruži ruke i položi tuniku u njegove.
<BR>&nbsp;&nbsp;&nbsp;&nbsp;&nbsp;On se lako nakloni i reče blagim, toplim glasom: "Hvala vam, Sestro." Zatim uputi brz pogled u pravcu Dors, kao da želi da joj kaže: eto, vidite? Ali Dors ljutito odvrati pogled.
<BR>&nbsp;&nbsp;&nbsp;&nbsp;&nbsp;Tunika je bila krajnje jednostavna, ustanovi Seldon dok ju je razvijao (vezovi i ukrasi, po svemu sudeći, bili su namenjeni samo ženama), ali je imala i kitnjasti pojas, koji se, verovatno, nosio na neki poseban način. Neće mu, bez sumnje, biti teško da ustanovi kako.
<BR>&nbsp;&nbsp;&nbsp;&nbsp;&nbsp;"Idem u kupatilo da stavim ovo na sebe", reče on. "Neće mi, nadam se, biti potrebno više od minut ili dva."
<BR>&nbsp;&nbsp;&nbsp;&nbsp;&nbsp;On krenu u malenu prostoriju, ali ustanovi da ne može da zatvori vrata za sobom, jer se i Dors beše uputila za njim. I tek pošto se oboje nađoše unutra, u kupatilu, vrata se za njima zatvoriše.
<BR>&nbsp;&nbsp;&nbsp;&nbsp;&nbsp;"Šta to radite, Hari?" prošišta Dors ljutito. "Pravi ste divljak! Zbog čega tako postupate sa tom jadnom ženom?"
<BR>&nbsp;&nbsp;&nbsp;&nbsp;&nbsp;"Morao sam da je nateram da razgovara sa mnom", odvrati Seldon nestrpljivo. "Računam da od nje dobijem obaveštenja. To vam je već poznato. Žao mi je što sam morao da pribegnem grubosti, ali kako sam drugačije mogao da razbijem njeno ćutanje?" I on joj pokaza da iziđe iz kupatila.
<BR>&nbsp;&nbsp;&nbsp;&nbsp;&nbsp;Kada se, malo potom, i sam vratio u sobu, zateče Dors takođe u tunici.
<BR>&nbsp;&nbsp;&nbsp;&nbsp;&nbsp;Uprkos prividu gole lobanje, usled kapice što ju je imala na glavi, kao i bezobličnog kroja tunike, Dors je i dalje izgledala veoma privlačno. Bodovi na tunici, na neki način, nagoveštavali su joj stas, istovremeno ništa ne otkrivajući. Pojas joj je bio širi nego njegov i delimično tamnijeg sivog tona nego sama tunika. Štaviše, na prednjem delu bio je ukrašen dvema blistavoplavim emajliranim kopčama. (Neverovatno je, pomisli Seldon, koliko ženama polazi za rukom da, čak i uz najveće teškoće, ulepšaju sebe.)
<BR>&nbsp;&nbsp;&nbsp;&nbsp;&nbsp;Osmotrivši kratko Harija, Dors primeti: "Sada izgledate kao pravi građanin Mikogena. Sasvim smo prikladno odeveni i Sestre su spremne da nas povedu u trgovinu."
<BR>&nbsp;&nbsp;&nbsp;&nbsp;&nbsp;"Slažem se", odvrati Seldon, "ali želim da me nakon toga Kišna Kap, Četrdeset Treća, povede da razgledam neku od mikrofarmi."
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, širom razrogači oči i istog časa odstupi korak ili dva. "Voleo bih da vidim neku od njih", objasni Seldon mirno.
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, uputi brz pogled prema Dors. "Plemenašice..."
<BR>&nbsp;&nbsp;&nbsp;&nbsp;&nbsp;"Ali možda ne znate ništa o farmama, Sestro."
<BR>&nbsp;&nbsp;&nbsp;&nbsp;&nbsp;Seldon je, po svemu sudeći, pogodio u živac. Ona se dostojanstveno isprsi i reče, nastojeći da se sve vreme obraća Dorsi: "Radila sam jedno vreme na jednoj mikrofarmi. Sva Braća i Sestre to čine u nekom razdoblju svog života."
<BR>&nbsp;&nbsp;&nbsp;&nbsp;&nbsp;"Pa, u tom slučaju", prihvati Seldon, "povedite me na jednu od njih i dosta rasprave o tome. Ja nisam Brat s kojim vam nije dozvoljeno da se upuštate u razgovor i s kojim ne smete da dolazite u dodir. Ja sam plemenaš i vaš počasni gost. Ovu kapu i ovu tuniku nosim kako ne bih na sebe svraćao nepotrebnu pažnju, ali ja sam naučnik i dok boravim ovde među vama želim da što više saznam. Nisam spreman da sedim ovde u ovoj sobi i zurim u njene zidove. Želim da vidim bar nešto od onoga što vi ovde imate i što se ne može sresti nigde drugde u vasceloj Galaksiji... na primer, neku od vaših mikrofarmi. Siguran sam da ćete se ponositi što možete da mi je pokažete."
<BR>&nbsp;&nbsp;&nbsp;&nbsp;&nbsp;"Mi i jesmo ponosni na njih", odgovori Kišna Kap, Četrdeset Treća, upravivši pri tom pogled ka Seldonovom licu, "i povešću vas na jednu od njih. Ali nemojte ni pomišljati da ćete otkriti ijednu od naših tajni, ukoliko je to ono čemu težite. Pokazaću vam mikrofarmu sutra ujutro. Potrebno nam je vremena da upriličimo odlazak."
<BR>&nbsp;&nbsp;&nbsp;&nbsp;&nbsp;"Sačekaću do sutra ujutro", složi se Seldon. "Ali da li mi to čvrsto obećavate? Imam li vašu časnu reč?"
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, odgovori, međutim, s neprikrivenim nipodaštavanjem: "Ja sam Sestra i postupiću onako kako sam rekla. Održaću reč, čak i kada je jedan plemenaš u pitanju."
<BR>&nbsp;&nbsp;&nbsp;&nbsp;&nbsp;Poslednje reči izgovori ledenim tonom, dok joj se oči raširiše i zablistaše. I Seldon se upita šta joj je u tom trenutku prošlo kroz glavu, osetivši laku nelagodnost.
<BR>
<BR>&nbsp;&nbsp;&nbsp;&nbsp;&nbsp;43.
<BR>&nbsp;&nbsp;&nbsp;&nbsp;&nbsp;Seldon provede nemirnu noć. Pre svega, Dors mu je saopštila da namerava da pođe s njim u obilazak mikrofarme i morao je da uloži veliki napor da bi je od toga odvratio.
<BR>&nbsp;&nbsp;&nbsp;&nbsp;&nbsp;"Smisao čitave stvari", pokuša on da joj objasni, "jeste u tome da je navedem da slobodno govori, da je stavim u neuobičajene okolnosti - da bude nasamo s jednim muškarcem, makar i plemenaš bio u pitanju. Pošto mi je već pošlo za rukom da razbijem jednu od zabrana, biće od sada lakše. Ukoliko pođete s nama, ona će se sve vreme obraćati vama, udeljujući meni samo mrvice."
<BR>&nbsp;&nbsp;&nbsp;&nbsp;&nbsp;"A ukoliko vam se nešto dogodi u mom odsustvu, kao onda na Univerzitetu?"
<BR>&nbsp;&nbsp;&nbsp;&nbsp;&nbsp;"Ništa se neće dogoditi! Molim vas! Ukoliko želite da mi pomognete, ostanite ovde. Ukoliko to odbijete, ne želim da više išta imam s vama. Ozbiljno to mislim, Dors. Ovo mi je veoma važno. I ma koliko da ste mi u međuvremenu postali bliski, ovo dolazi ispred svega drugog."
<BR>&nbsp;&nbsp;&nbsp;&nbsp;&nbsp;Napokon, posle velikog oklevanja, ona popusti i samo reče: "Obećajte mi, onda, da ćete se lepo ophoditi prema njoj."
<BR>&nbsp;&nbsp;&nbsp;&nbsp;&nbsp;"Je li vi to treba da štitite mene ili nju?" upita Seldon. "Uveravam vas da se prema njoj nisam ophodio grubo zato što mi to pričinjava zadovoljstvo i obećavam vam da to neću ni ubuduće činiti."
<BR>&nbsp;&nbsp;&nbsp;&nbsp;&nbsp;Sećanje na ovu raspravu sa Dors - prvu, uopšte - učini da Seldon dobar deo noći ostade budan; nikako nije mogao da zaspi; to, kao i uznemirujuća pomisao da se dve Sestre možda neće pojaviti sutradan, uprkos obećanju koje mu je dala Kišna Kap, Četrdeset Treća. Ipak, pojaviše se obe, ubrzo pošto je Seldon priveo kraju svoj oskudni doručak (bio je odlučan u nameri da ne dopusti da se ugoji, usled samobolećivosti) i stavio na sebe tuniku koja mu je savršeno pristajala. Pažljivo je, naročito, namestio pojas, tako da mu je odlično stajao.
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća obratila mu se sa primetnom hladnoćom u glasu: "Ukoliko ste spremni, plemenašu Seldone, moja sestra ostaće sa plemenašicom Venabili." Glas joj nije bio ni cvrkutav, ni promukao. Kao da je tokom protekle noći uvežbavala, u svom umu, kako da vodi razgovor s jednim muškarcem koji, istovremeno, nije bio Brat.
<BR>&nbsp;&nbsp;&nbsp;&nbsp;&nbsp;Seldon se upita da li je i ona provela besanu noć, ali samo reče: "Spreman sam, Sestro."
<BR>&nbsp;&nbsp;&nbsp;&nbsp;&nbsp;Pola časa kasnije, Kišna Kap, Četrdeset Treća, i Hari Seldon stadoše zajedno da se spuštaju niz jedan sprat za drugim. I premda je časovnik pokazivao da je dan, svetlo je bilo prigušeno i delovaše tmurnije no bilo gde drugde na Trantoru.
<BR>&nbsp;&nbsp;&nbsp;&nbsp;&nbsp;Nije bilo nikakvog vidljivog razloga da bude tako. Nesumnjivo, veštačka dnevna svetlost koja je lagano putovala trantorskom sferom nije isključivala ni Mikogenski sektor. Ali možda su ovdašnji žitelji, pomisli Seldon, upravo želeli da ovako bude, sledeći neki svoj drevni običaj. Ipak, Seldonove se oči postepeno privikoše na polusumračnu okolinu.
<BR>&nbsp;&nbsp;&nbsp;&nbsp;&nbsp;Seldon pokuša da se, bez upadljivosti, susretne s pogledima Braće i Sestara na koje su uz put nailazili. Nadao se da će njega i Kišnu Kap, Četrdeset Treću, smatrati jednim od Braće i njegovom ženom, i da neće na njih obraćati neku posebnu pažnju sve dotle dok im on sam ne bi za to dao povoda.
<BR>&nbsp;&nbsp;&nbsp;&nbsp;&nbsp;Na nesreću, činilo se da je Kišna Kap, Četrdeset Treća, baš želela da privuče pažnju na njih. Progovorila je s njim samo nekoliko reči, tihim glasom i stisnutih usana. Po svemu sudeći, činjenica da se nalazi u društvu jednog muškarca, i to tuđina - premda je samo ona to znala - veoma je uzdrmala njeno samopouzdanje. Seldon je bio potpuno siguran da će, makar samo zatražio od nje da se malo opusti, to kod nje izazvati još snažniju nelagodnost. (Seldon se za časak upita kako bi se ponašala da sretnu nekoga ko je poznaje... Nekako, i sam oseti da je odahnuo kada se konačno spustiše do najdonjih spratova, gde je ljudi bilo u mnogo manjem broju.)
<BR>&nbsp;&nbsp;&nbsp;&nbsp;&nbsp;Nisu sišli liftom, već pokretnim stepenastim kosinama koje su se protezale u parovima, pri čemu je jedna vodila nagore, a druga nadole. Kišna Kap, Četrdeset Treća, ih je nazvala 'eskalatorima', ali Seldon nije bio siguran da je tačno razabrao izraz, budući da ga nikad ranije nije čuo.
<BR>&nbsp;&nbsp;&nbsp;&nbsp;&nbsp;Što su dublje zalazili, Seldonova zebnja sve više je rasla. Na mnogim svetovima postojale su mikrofarme i većina svetova stvarala je vlastita postrojenja ove vrste; on je uvek bio svestan neprijatnih mirisa u njihovoj blizini od kojih mu se stomak okretao.
<BR>&nbsp;&nbsp;&nbsp;&nbsp;&nbsp;Međutim, ljudi koji su radili na mikrofarmama na to kako da nisu obraćali nikakvu pažnju. Čak i kada su povremeni posetioci, usled smrada, stali da nabiru noseve, činilo se da se na njega ipak, navikavaju bez većih poteškoća. Međutim, iz nekog razloga, Seldon je uvek bio neobično osetljiv na mirise, pogotovo neprijatne. Uvek ih je teško podnosio, te je očekivao da tako bude i ovog puta. On, odjednom, pokuša sebe da uteši mišlju da, na najuzvišeniji način, žrtvuje svoju lagodnost pred potrebom za informacijama, ali mu to nimalo ne pomože u odnosu na stomak, koji je počinjao da se grči već na sam nagoveštaj onoga šta ga na kraju očekuje.
<BR>&nbsp;&nbsp;&nbsp;&nbsp;&nbsp;Pošto je konačno izgubio račun koliko su spratova do tada već bili ostavili za sobom i kako je vazduh i dalje, u razumnoj meri, delovao sveže, on upita: "Kada ćemo stići do spratova na kojima su mikrofarme?"
<BR>&nbsp;&nbsp;&nbsp;&nbsp;&nbsp;"Upravo smo stigli."
<BR>&nbsp;&nbsp;&nbsp;&nbsp;&nbsp;Seldon duboko udahnu vazduh. "Po mirisu baš ne bih rekao..."
<BR>&nbsp;&nbsp;&nbsp;&nbsp;&nbsp;"Mirisu? Šta time hoćete da kažete?" Čini se da je Kišna Kap, Četrdeset Treća, bila do te mere uvređena da nije ni primetila da je počela da govori prilično glasno.
<BR>&nbsp;&nbsp;&nbsp;&nbsp;&nbsp;"Iz sopstvenog iskustva mi je poznato da sa mikrofarmi uvek dolazi i miris truljenja. Znate, zbog đubriva koje je bakterijama, kvaščevim materijama, gljivama i saprofitima uopšte, preko potrebno."
<BR>&nbsp;&nbsp;&nbsp;&nbsp;&nbsp;"Kažete, iz sopstvenog iskustva?" Ponovo je govorila tihim glasom. "A gde ste ga stekli?"
<BR>&nbsp;&nbsp;&nbsp;&nbsp;&nbsp;"Na svojoj rodnoj planeti."
<BR>&nbsp;&nbsp;&nbsp;&nbsp;&nbsp;Sestrino lice poprimi izraz beskrajnog gađenja. "I kažete, vaši ljudi naslađuju se nečim nastalim iz kala?"
<BR>&nbsp;&nbsp;&nbsp;&nbsp;&nbsp;Seldon nikada ranije ne nije čuo tu reč, ali na osnovu njenog pogleda i tona njenog glasa bi mu sasvim jasno šta je imala na umu.
<BR>&nbsp;&nbsp;&nbsp;&nbsp;&nbsp;"Znate, ne miriše više tako gadno, naravno, pošto se pripremi za upotrebu."
<BR>&nbsp;&nbsp;&nbsp;&nbsp;&nbsp;"Naša hrana nema takav miris nijednog trenutka. Naši biotehničari načinili su savršeno seme. Naše alge razmnožavaju se pri najčišćoj svetlosti i u brižljivo odmerenim elektrolitskim rastvorima. Saprofiti se hrane tačno ustrojenim organskim tvarima. Za naše formule i recepte plemanaši neće nikad saznati... Ali dođite, stigli smo. Njušite koliko god vam je drago: nećete osetiti ništa što bi vam nadražilo čula. To je jedan od razloga što je naša hrana na najvišoj ceni u Galaksiji i što se i sam car, kako su nam rekli, samo njome hrani - mada je ona, ako mene pitate, odveć dobra za bilo kog plemenaša, pa ma on sebe nazivao i carem."
<BR>&nbsp;&nbsp;&nbsp;&nbsp;&nbsp;Izgovorila je to s puno gneva, koji kao da je bio usmeren neposredno na Seldona. A onda, kao da se poboja da on neće valjano shvatiti šta je, tačno, imala na umu, dodade: "Ili makar on sebe nazivao i počasnim gostom."
<BR>&nbsp;&nbsp;&nbsp;&nbsp;&nbsp;Stupivši potom u jedan uzani hodnik, na čijim su se obema stranama nalazila velika staklena burad, sa mutnozelenkastom tečnošću prepunom spletenih, izraslih algi, koje su se uvijale pod talasima gasovitih mehurića, što su se neprestano uzdizali ka površini. Tečnost mora da je bila prepuna ugljendioksida, pomisli Seldon.
<BR>&nbsp;&nbsp;&nbsp;&nbsp;&nbsp;Obilje ružičaste svetlosti slivalo se dole na burad, svetlosti koja je bila osetno jača od one u hodnicima. Seldon joj zamišljeno skrenu na to pažnju.
<BR>&nbsp;&nbsp;&nbsp;&nbsp;&nbsp;"Razume se", odgovori ona. "Alge najbolje rastu obasjane svetlošću iz crvenog dela spektra."
<BR>&nbsp;&nbsp;&nbsp;&nbsp;&nbsp;"Pretpostavljam", ponovo upita Seldon, "da je sve automatizovano?"
<BR>&nbsp;&nbsp;&nbsp;&nbsp;&nbsp;Ona sleže ramenima, ali ništa ne odgovori.
<BR>&nbsp;&nbsp;&nbsp;&nbsp;&nbsp;"Ne vidim baš mnogo Braće i Sestara unaokolo", nastavi Seldon, rešen da ne odustane.
<BR>&nbsp;&nbsp;&nbsp;&nbsp;&nbsp;"Bez obzira na to, postoje poslovi koji se moraju obaviti i oni ih i obavljaju, iako vi niste u stanju da ih vidite. Nema nikakve svrhe da se upuštate u pojedinosti: samo gubite vreme takvim pitanjima."
<BR>&nbsp;&nbsp;&nbsp;&nbsp;&nbsp;"Trenutak. Ne ljutite se na mene. Ne očekujem od vas da mi poverite državne tajne. Ali, hajdemo, draga." (Reč mu se odjednom omače, a da ni sam nije znao kako.)
<BR>&nbsp;&nbsp;&nbsp;&nbsp;&nbsp;On je dohvati za mišicu, pošto je stekao utisak da namerava da odjuri od njega. Ona se ni ne pokrenu, ali je mogao osetiti kako lako podrhtava i on joj, sav smeten, pusti mišicu.
<BR>&nbsp;&nbsp;&nbsp;&nbsp;&nbsp;"Prosto, učinilo mi se da je sve automatizovano."
<BR>&nbsp;&nbsp;&nbsp;&nbsp;&nbsp;"Iz onoga što vam se čini možete izvlačiti kakve god želite zaključke. Bez obzira na to, reći ću vam samo da su ovde potrebni i ljudski um i ljudsko procenjivanje. Svaki Brat i svaka Sestra dobijaju priliku da, neko vreme, provedu ovde u radu. Nekima to, opet, postaje stalno zanimanje."
<BR>&nbsp;&nbsp;&nbsp;&nbsp;&nbsp;Sada je govorila vidljivo slobodnije, ali na žalost, nije mogao da ne uoči kako sve vreme levom rukom poseže ka desnoj mičici, trljajući mesto gde ju je on dodirnuo, kao da joj je tu ostavio neku ogrebotinu.
<BR>&nbsp;&nbsp;&nbsp;&nbsp;&nbsp;"Ovako se proteže kilometrima i kilometrima", objasni mu ona, "ali ako ovde skrenemo naići ćemo na jedan odeljak s gljivama, koji onda možete pogledati."
<BR>&nbsp;&nbsp;&nbsp;&nbsp;&nbsp;Oboje nastaviše dalje. Seldon uoči savršenu čistoću na svakom koraku. Stakla su se blistala. Pod prekriven pločicama činilo se da je vlažan, ali kada je u jednom času ugrabio priliku, sagnuo se i opipao ga. Ispostavilo se da je bio sasvim suv. Nije bio ni klizav - osim ukoliko njegove sandale (kroz koje su mu se, na vrhu, po nesumnjivo prihvaćenoj mikogenskoj modi, probijali prsti) nisu imale neklizajuća pendžeta.
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, bila je sasvim u pravu u jednom pogledu. Povremeno, tu i tamo, zaticali su ponekog Brata ili Sestru kako rade u tišini, proveravajući brojke i doterujući instrumente. Katkad, bili su sasvim predani poslovima za koje nije bila potrebna nikakva prethodna sprema - kao, na primer, čišćenju i glačanju opreme. Ali ma šta da su radili, radili su potpuno udubljeni u svoj posao.
<BR>&nbsp;&nbsp;&nbsp;&nbsp;&nbsp;Seldon je naročito vodio računa da ne upita kakve su to poslove obavljali, ne želeći da kod Sestre izazove neprijatan osećaj ukoliko ne bude znala odgovor, ili ljutnju, ukoliko bude morala da ga još jednom podseti da postoje stvari koje mu moraju ostati zauvek nepoznate.
<BR>&nbsp;&nbsp;&nbsp;&nbsp;&nbsp;Tek što zađoše u jedan blago zakrivljeni hodnik, Seldon prepoznade slabašan trag nekog mirisa koji mu je ostao u sećanju. On uputi brz pogled ka Kišnoj Kapi, Četrdeset Trećoj, ali se činilo da ona mirisa uopšte nije bila svesna, te se i on ubrzo naviknu na njega.
<BR>&nbsp;&nbsp;&nbsp;&nbsp;&nbsp;Vrsta osvetljenja odjednom se promeni. Ružičasti preliv, baš kao i blistavilo, iščezli su. Činilo se kao da se sve nalazi u nekoj polutami, osim mesta na kojima su se nalazili instrumenti; na tim mestima uvek su se nalazili ili jedan Brat ili jedna Sestra. Nekima su na čelu stajale pričvršćene lampice, koje su odsijavale biserastu svetlost; pored toga, na velikom odstojanju, Seldon bi mestimično ugledao malene svetlosne čestice kako se nasumično kreću tamo-amo.
<BR>&nbsp;&nbsp;&nbsp;&nbsp;&nbsp;I dok su tako hodali, Seldon uputi brz pogled ka njenom profilu. Bilo je to jedino po čemu je mogao doneti neki sud o njoj. U svakoj drugoj prilici nikako ne bi bio u stanju da pređe preko njene izbočene gole lobanje, njenih očiju bez obrva i trepavica, kao i njenog nenašminkanog lica. Potpuno su u njoj prigušili svaku individualnost; gotovo da su je načinili nevidljivom. Međutim, iz profila, bio je u mogućnosti da sagleda bar nešto od njene ličnosti. Nos, bradu, pune usne, pravilne crte, lepotu. Prigušena svetlost kao da je sa svoje strane doprinosila mekoći prizora, ublažavajući, čak, i golotinju glave od čela nagore.
<BR>&nbsp;&nbsp;&nbsp;&nbsp;&nbsp;I Seldon, i sam iznenađen, pomisli: mogla bi biti, čak, veoma lepa, samo kad bi pustila kosu i prikladno je uredila.
<BR>&nbsp;&nbsp;&nbsp;&nbsp;&nbsp;A onda, odmah potom, pomisli da to jednostavno nije dolazilo u obzir. Ona će ostati gole lobanje čitavog svog života.
<BR>&nbsp;&nbsp;&nbsp;&nbsp;&nbsp;Ali zbog čega? Zbog čega su joj to morali učiniti? Sin Sunca je napomenuo da je razlog tome bio to da Mikogenci (oni ili one) ostanu čitavog života svesni da su Mikogenci (oni ili one). Ali zbog čega je to bilo toliko važno, da je gola loganja morala biti prihvaćena kao trajno obeležje, znamenje identiteta?
<BR>&nbsp;&nbsp;&nbsp;&nbsp;&nbsp;A onda, budući da je imao običaj da u svom umu raspravlja o svemu, imajući u vidu obe strane, na pamet mu pade: navika je druga priroda. Treba se samo navići na golu lobanju, navići u pravom smislu te reči, i kosa na njoj zaista se mogla činiti najgnusnijom stvari što se mogla zamisliti. Eto, i on, brijao se predano svakog jutra, uklanjajući i najmanju dlačicu, osećajući se nelagodno ukoliko mu lice nije bilo sasvim glatko - pa ipak, nikad o svom licu nije mislio kao o golom, ili na bilo koji način, neprirodnom. Razume se, mogao je pustiti da mu brada raste kad god bi to poželeo - ali stvar i jeste bila u tome što nije želeo.
<BR>&nbsp;&nbsp;&nbsp;&nbsp;&nbsp;Bilo mu je dobro znano da su postojali svetovi na kojima muškarci nisu uklanjali bradu; na nekima je, čak, nisu ni potkresivali, niti na bilo koji način doterivali, puštajući je da raste u divljem neredu. Šta bi oni rekli, da su samo mogli videti njegovo glatko izbrijano lice, njegovu bradu, obraze i nausnice lišene i najmanje dlačice?
<BR>&nbsp;&nbsp;&nbsp;&nbsp;&nbsp;A u međuvremenu nastavljao je da korača sa Kišnom Kapi, Četrdeset Trećom - do u beskraj, kako se činilo - i povremeno bi ga ona, da ga uputi, uhvatila za lakat, po svemu sudeći sve se više na to navikavajući; jer, ruku nije odmah, žurno, povlačila. U jedan mah, tako, ruka joj ostade na njegovom laktu čitav minut.
<BR>&nbsp;&nbsp;&nbsp;&nbsp;&nbsp;"Ovamo! Dođite ovamo!" uzviknu ona iznenada.
<BR>&nbsp;&nbsp;&nbsp;&nbsp;&nbsp;"O čemu je reč?" upita Seldon.
<BR>&nbsp;&nbsp;&nbsp;&nbsp;&nbsp;Nalazili su se ispred jedne omanje posude ispunjene brojnim kuglicama, od kojih je svaka imala, otprilike, dva centimetra u prečniku. Jedan Brat, pod čijim se starateljstvom ovo područje očigledno nalazilo i koji je upravo tu postavio posudicu, podiže pogled sa pitomim, upitnim izrazom.
<BR>&nbsp;&nbsp;&nbsp;&nbsp;&nbsp;Kišna Kap, Četrdeset Treća, dobaci Seldonu gotovo šapatom: "Zatražite da vam da nekoliko!"
<BR>&nbsp;&nbsp;&nbsp;&nbsp;&nbsp;Seldon odmah shvati da se ona nije usuđivala da se obrati jednom Bratu, osim ukoliko je on ne bi oslovio, i pomalo nesigurno zatraži: "Može... Možemo li dobiti nekoliko tih kuglica Brate?"
<BR>&nbsp;&nbsp;&nbsp;&nbsp;&nbsp;"Uzmi punu šaku, Brate", odgovori ovaj srdačno.
<BR>&nbsp;&nbsp;&nbsp;&nbsp;&nbsp;Seldon uze jednu od kuglica i upravo htede da je pruži Kišnoj Kapi, Četrdeset Trećoj, kad primeti da je Bratovljevu ponudu da se posluži prihvatila kao da njoj beše upućena i već je iz posude zahvatila obema šakama što je više mogla.
<BR>&nbsp;&nbsp;&nbsp;&nbsp;&nbsp;Kuglica je pod prstima delovala meko i glatko. Dok su se udaljavali od kace i Brata koji ju je nadzirao, Seldon upita Kišnu Kap, Četrdeset Treću: "Je li ovo za jelo?" I on oprezno prinese kuglicu vrhu nosa.
<BR>&nbsp;&nbsp;&nbsp;&nbsp;&nbsp;"Nemaju mirisa", reče ona oštro.
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Slatkiši. Sirovi slatkiši. Za potrebe spoljnih tržišta dodajemo im najrazličitije arome, ali ovde na Mikogenu jedemo ih ovakve - isključivo."
<BR>&nbsp;&nbsp;&nbsp;&nbsp;&nbsp;Ona stavi jednu kuglicu u usta i primeti: "Nikad mi ih nije dosta."
<BR>&nbsp;&nbsp;&nbsp;&nbsp;&nbsp;Seldon takođe stavi jednu kuglicu u usta i smesta oseti kako se ova razlaže i brzo mu nestaje među nepcima. U ustima, za časak, kao da oseti neku tečnost, a onda mu sve, kao da on sam nema nikakve veze sa svim tim, skliznu niz grlo.
<BR>&nbsp;&nbsp;&nbsp;&nbsp;&nbsp;On zastade nekoliko trenutaka, gotovo ošamućen. Kuglica je imala slatkast ukus, ali odmah potom javi se još lepši osećaj gorkosti; ali ono osnovno u ukusu nekako mu izmače.
<BR>&nbsp;&nbsp;&nbsp;&nbsp;&nbsp;"Mogu li da dobijem još jednu?" upita on.
<BR>&nbsp;&nbsp;&nbsp;&nbsp;&nbsp;"Uzmite nekoliko", ponudi ga Kišna Kap, Četrdeset Treća, ispruživši šaku. "Nemaju nikad sasvim isti ukus i gotovo da su bez kalorija. Probajte."
<BR>&nbsp;&nbsp;&nbsp;&nbsp;&nbsp;Bila je potpuno u pravu. Nastojao je da slatkiš što duže zadrži na jeziku; pokušavao je da ga liže; pokušao je da odgrize tek jedan komadić. Međutim, ma koliko pažljiv bio, na najmanji dodir usana slatkiš se smesta razlagao. Nije vredelo odgristi samo komadić; sledećeg trenutka ni ostatka više nije bilo. I svaki put ukus im je bio neodredljiv, mada nijednog časa kao kod prethodnog komada.
<BR>&nbsp;&nbsp;&nbsp;&nbsp;&nbsp;"Jedina je nevolja s njima", objasni mu Sestra razdragano, "što povremeno nailazite na zaista neobične parčiće, čiji ukus nikako ne zaboravljate, ali ga nikad više ponovo ne osetite. Probala sam jedan kada mi je bilo devet godina..." Njeno lice, međutim, odjednom izgubi dotadašnji veseli izraz i ona samo reče: "Veoma dobra stvar. Pored ostalog, uči vas i tome da je sve na ovom svetu kratkog veka."
<BR>&nbsp;&nbsp;&nbsp;&nbsp;&nbsp;Bio je to signal, pomisli Seldon. Dugo su već proveli u nesumičnoj šetnji. U međuvremenu se navikla na njega i počela je da s njim razgovara. I razgovor je, konačno došao na pravu stvar. Sad!
<BR>
<BR>&nbsp;&nbsp;&nbsp;&nbsp;&nbsp;44.
<BR>&nbsp;&nbsp;&nbsp;&nbsp;&nbsp;I Seldon započe:
<BR>&nbsp;&nbsp;&nbsp;&nbsp;&nbsp;"Ja, Sestro, dolazim sa sveta koji se prostire na otvorenom, kao i svi ostali svetovi, osim Trantora. Kiše padaju ili ne padaju, reke teku mirno ili plave okolinu, temperature su visoke ili niske. To znači da su i žetve dobre ili rđave. Ovde je, međutim, sva životna sredina pod nadzorom. Žetva uvek mora biti dobra. I to je, nesumnjivo, velika sreća za Mikogen."
<BR>&nbsp;&nbsp;&nbsp;&nbsp;&nbsp;On zastade, iščekujući. Postojao je veliki mogući broj odgovora na njegove reči i pravac njegovih daljih nastojanja zavisiće od odgovora koji će dobiti.
<BR>&nbsp;&nbsp;&nbsp;&nbsp;&nbsp;Govorila je sada sasvim slobodno i činilo se da joj više ni najmanje ne smeta činjenica da se obraća jednom muškarcu; izgledalo je, dakle, da ova duga šetnja počinje da ispunjava svoju prvobitnu svrhu. "Životnu sredinu nije baš lako podvrgnuti potpunom nadzoru", reče ona. "Povremeno dolazi do virusnih infekcija, a javljaju se i neočekivane i neželjene mutacije. Dešava se, čak, da dođe do nekog poremećaja i da ogromne količine jednostavno postanu neupotrebljive."
<BR>&nbsp;&nbsp;&nbsp;&nbsp;&nbsp;"Zapanjujuće. I šta se onda dešava?"
<BR>&nbsp;&nbsp;&nbsp;&nbsp;&nbsp;"Obično nema drugog rešenja do da se unište sve kvarne količine, čak i one za koje se samo sumnja da nisu ispravne. Posude i kace moraju biti pomno sterilisane, mada se, ponekad, i one moraju uništiti."
<BR>&nbsp;&nbsp;&nbsp;&nbsp;&nbsp;"Kao neka vrsta hirurgije", primeti Seldon. "Odstranjujete bolesno tkivo."
<BR>&nbsp;&nbsp;&nbsp;&nbsp;&nbsp;"Tako, nekako."
<BR>&nbsp;&nbsp;&nbsp;&nbsp;&nbsp;"Ali postoji li način da se takve stvari spreče?"
<BR>&nbsp;&nbsp;&nbsp;&nbsp;&nbsp;"Šta mi tu možemo? Ne prestajemo da proveravamo da li dolazi do mutacije; ne javljaju li se neki novi virusi; strogo pazimo da ne dođe do nehotičnog zagađivanja, ili kakvih drugih promena u sredini u kojoj ih odgajamo. Veoma se retko dešava da ustanovimo da je nešto krenulo rđavim putem; ali, ako ustanovimo, preduzimamo drastične mere. Posledica toga je da su loše godine zaista retke i da, ukoliko do njih i dođe, šteta biva ograničena samo na pojedine delove, tu i tamo. Tokom najgore godine koju smo ikad imali proizvodnja je pala samo dvanaest procenata ispod uobičajenog proseka - mada se i to itekako osetilo. Nevolja je u tome što uprkos najbrižljivije poduzetim merama, kao i najpomnije razrađenim kompjuterskim programima, ne možete uvek predvideti ono što je u suštini nepredvidljivo."
<BR>&nbsp;&nbsp;&nbsp;&nbsp;&nbsp;(I protiv svoje volje Seldon odjednom oseti kako ga podilazi jeza. Sticao se utisak da je govorila o psihoistoriji - dok je, zapravo, govorila samo o proizvodnji na mikrofarmama jednog sićušnog dela čovečanstva; a on je, sa svoje strane, imao u vidu moćno galaktičko carstvo, u svim njegovim preduzećima.)
<BR>&nbsp;&nbsp;&nbsp;&nbsp;&nbsp;Iskusivši, neizbežno, kako bodrost u njemu čili, on oseti potrebu da je ohrabri. "Ipak, nije baš sve nepredvidljivo. Postoje sile što nas vode i staraju se o nama."
<BR>&nbsp;&nbsp;&nbsp;&nbsp;&nbsp;Sestra se, namah, nekako ukruti. Okrenuvši se, zagleda mu se u lice, kao da nastoji da ga pročita do kraja svojim prodornim očima.
<BR>&nbsp;&nbsp;&nbsp;&nbsp;&nbsp;Ali reče samo: "Šta?"
<BR>&nbsp;&nbsp;&nbsp;&nbsp;&nbsp;Seldon se oseti nelagodno. "Imao sam utisak, dok smo govorili o virusima i mutacijama, da smo govorili o nečemu što proishodi iz delanja prirode, nečem što je podložno prirodnim zakonima. Ali zar ne, postoji i nešto što prevazilazi prirodne tokove? Nešto što ne podleže prirodnim zakonima i, sledstveno tome, što prirodnim zakonima upravlja."
<BR>&nbsp;&nbsp;&nbsp;&nbsp;&nbsp;I dalje ga je netremice posmatrala, kao da je iznenada počeo da govori nekim dalekim, nepoznatim dijalektom standardnog galaktičkog jezika. I ona još jednom upita, ovog puta gotovo šapatom: "Šta?"
<BR>&nbsp;&nbsp;&nbsp;&nbsp;&nbsp;On nastavi, spotičući se o reči koje mu nisu bile prisne, napola smeten. "Čovek mora imati podršku neke velike suštine, nekog velikog duha, nečeg... Ne znam ni sam kako da to nazovem."
<BR>&nbsp;&nbsp;&nbsp;&nbsp;&nbsp;Iako je i dalje govorila tihim glasom, ton joj odjednom postade nekako uzvišeniji. "Pomislila sam... Pomislila sam da upravo to imate u vidu, ali nekako, nisam mogla da poverujem. Nagoveštavate mi da imamo svoju religiju. Zašto se niste odmah tako izrazili? Zašto niste upotrebili pravu reč?"
<BR>&nbsp;&nbsp;&nbsp;&nbsp;&nbsp;Ona zastade, očekujući odgovor, i Seldon, pomalo zatečen njenim rečima, uspe samo da izusti: "Zato što to nije reč koju ja inače upotrebljavam. Ono što imam u vidu nazivam 'natprirodnost'."
<BR>&nbsp;&nbsp;&nbsp;&nbsp;&nbsp;"Nazivajte to kako god želite, ipak je reč o religiji. Ne, mi nemamo nikakvu religiju. Religija je za plemenaše, za onaj gamižući o..."
<BR>&nbsp;&nbsp;&nbsp;&nbsp;&nbsp;Sestra zastade, kao da je bila na ivici da se zaguši, i Seldon, gotovo sasvim ubeđen, pomisli da je reč o koju se saplela bila 'ološ'.
<BR>&nbsp;&nbsp;&nbsp;&nbsp;&nbsp;Ponovo je sasvim vladala sobom. Govoreći usporeno i nešto dubljim glasom nego inače, ona reče: "Mi nismo religiozan narod. Naše je kraljevstvo od ovog sveta i oduvek je to bilo. Ali ako vi imate religiju..."
<BR>&nbsp;&nbsp;&nbsp;&nbsp;&nbsp;Seldon se oseti uhvaćenim u stupicu. Na ovakav obrt nije računao. Kao da se od nečega brani, on podiže ruku. "U stvari, nemamo je. Ja sam matematičar i moje kraljevstvo takođe je od ovog sveta. Samo sam pomislio, zbog krutosti vaših običaja, da možda vaše kraljevstvo..."
<BR>&nbsp;&nbsp;&nbsp;&nbsp;&nbsp;"Pogrešno mislite, plemenašu. Ako naši običaji i jesu kruti, razlog tome je što smo malobrojni i okruženi milijardama drugih. Na neki način moramo sebe obeležiti kako se ne bismo izgubili sred vaših bezbrojnih hordi. Moramo sebe istaći uklanjanjem kose, odećom, ponašanjem, načinom života. Moramo znati ko smo i moramo, isto tako, biti sigurni da i vi, plemenaši, znate ko smo. Mi predano radimo na svojim farmama da bismo sebe učinili vrednijim u vašim očima i da se na taj način obezbedimo da ćete nas ostaviti na miru. To je sve što od vas tražimo... da nas ostavite na miru."
<BR>&nbsp;&nbsp;&nbsp;&nbsp;&nbsp;"Ali ja ne želim da povredim vas, ni vaš narod. Ono za čim tragam jeste samo znanje, ovde kao i svuda drugde."
<BR>&nbsp;&nbsp;&nbsp;&nbsp;&nbsp;"Ali vređate nas svojim pitanjima o našoj religiji, kao da smo se ikad obratili nekom tajanstvenom, nestvarnom duhu da učini za nas nešto što sami za sebe ne bismo mogli učiniti."
<BR>&nbsp;&nbsp;&nbsp;&nbsp;&nbsp;"Postoje mnogi ljudi, na mnogim svetovima, koji veruju u natprirodno, na ovaj ili onaj način... koji imaju religiju, ukoliko mislite da ta reč bolje pristaje. Moguće je da se, u bilo kom vidu, s njima ne složimo; ali isto je takođe moguće da mi grešimo u svojoj neverici, kao i da oni greše u svom verovanju. U svakom slučaju, nema ničeg rđavog u takvim verovanjima i svojim pitanjima zaista nisam nameravao da vam nanesem uvredu."
<BR>&nbsp;&nbsp;&nbsp;&nbsp;&nbsp;Ali ona nije bila spremna da popusti. "Religija!" uzviknu ona ljutito. "Ne, ne osećam ama baš nikakvu potrebu za njom!"
<BR>&nbsp;&nbsp;&nbsp;&nbsp;&nbsp;Seldonovo osećanje bodrosti, koje je tokom ovog razgovora sve više čilelo, konačno doseže samo dno. Sve ovo, čitav ovaj izlet sa Kišnom Kapi, Četrdeset Trećom, nije ga dovelo ni do čega.
<BR>&nbsp;&nbsp;&nbsp;&nbsp;&nbsp;Ali ona kao da još nije izrekla svoju poslednju reč. "Mi imamo nešto neuporedivo vrednije. Mi imamo istoriju."
<BR>&nbsp;&nbsp;&nbsp;&nbsp;&nbsp;I Seldon istog časa oseti kako mu se bodrost naglo vraća i on se nasmeši.
</P></TD></TR></TABLE>
<P class="next">
<A HREF=p10.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
