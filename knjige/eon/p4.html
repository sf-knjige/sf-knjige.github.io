<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%><tr><td>
<H3>3.
<P>&nbsp;&nbsp;&nbsp;&nbsp;&nbsp;Patricija je ležala na vazdušnom dušeku nastojeći da se ne pomera, kako ne bi izazvala škripu od trenja sintetičkih vlakana čaršava i vinila. Okružena tamom, bila je čista, zagrejana i sita - hrana u kafeteriji beše više nego jestiva. Bila je umorna, ali joj san nije dolazio na oči. U sećanju nizali su se prizori:
<BR>&nbsp;&nbsp;&nbsp;&nbsp;&nbsp;Trideset kilometara širok pod komore, šaren sivosmeđi pejzaž doline, zaptiven na oba kraja stenom i prirodnim metalnim zidovima, probijenim sjajnim cevima sa plazmom.
<BR>&nbsp;&nbsp;&nbsp;&nbsp;&nbsp;Posmatrala je čudnovatu perspektivu stojeći na rubu doline, kod ulaza u dizalicu, na nultom nivou, suočena s neizmernošću, s predelom koji je kilometrima unaokolo izgledao ravan i normalan, kao pustinja nekog sjajnog oblačnog dana. Gledajući, međutim, dalje na svaku stranu - u pravcu obrtanja i u suprotnom pravcu - videla je da krivina postaje izraženija. Činilo joj se kao da stoji ispod ogromnog zasvođenog mosta preko koga, kao kakva blistava mlečna reka, protiče cev sa plazmom. Pravo na severu tlo se uzdizalo zakrivljujući se da bi se konačno, gotovo neprimetno, spojilo s kružnim poklopcem. Pogled naviše otkrivao je iskrivljenost svih stvari kao kada se posmatra kroz riblje sočivo. Poklopac je prihvatao zagrljaj suprotne strane komore, dovršavajući krug iza cevi sa plazmom.
<BR>&nbsp;&nbsp;&nbsp;&nbsp;&nbsp;Kamen je i dalje bio aktivan, iako su ove komore napuštene pre mnogo vekova.
<BR>&nbsp;&nbsp;&nbsp;&nbsp;&nbsp;Lenijer nije odgovorio na mnoga pitanja, uveravajući je da je reč o 'procesu', odnosno da je najbolje da je pusti da sama vidi i doživi Kamen, korak po korak. "Inače", rekao je, "zbog čega biste poverovali našim rečima?" To je imalo smisla, no njoj se ipak činilo da je osujećena. Šta je to bilo tako tajanstveno? Kamen je bio veličanstven i zapanjujući, ali ne i nešto - barem koliko je do sada mogla da kaže - što bi izazvalo njeno profesionalno zanimanje. Obična fizika je, međutim, napredovala.
<BR>&nbsp;&nbsp;&nbsp;&nbsp;&nbsp;Sve je zapravo bilo jednostavno: uzmete jedan veliki asteroid stenu sa jezgrom od nikla i železa oko milijardu godina staru komadinu materijala od koga je sazdana i vaša planeta - i gurnete ga u orbitu oko vaše planete. Izbušite sedam komora ali tako da sve ostanu povezane jednom osovinskom bušotinom, a zatim izrijete izvestan deo preostale zapremine praveći tunele, izlaze, depoe, skladišta i dizalice. Dopremite gore dodatne asteroide sazdane od ugljenika, odnosno nepostojanog leda i počnete da prenosite njihov materijal u komore. Pošaljite sve to na put u najdublji kosmos i eto!
<BR>&nbsp;&nbsp;&nbsp;&nbsp;&nbsp;Kamen.
<BR>&nbsp;&nbsp;&nbsp;&nbsp;&nbsp;Do sada je uspela da sazna nekoliko ključnih činjenica. Dna svih komora bila su povezana tunelom iskopanim kroz uneseni materijal asteroida. Najveći broj tunela predstavljao je deo razgranatog voznog transportnog sistema. U prvoj komori nije bilo voza zbog toga što je ona služila kao zona za rezervu i skladištenje, te nije često posećivana u vreme kada je Kamen bio naseljen. Sedma komora je očito služila sličnoj svrsi, što je imalo smisla - granične komore sa dublerskim ulogama kao amortizeri u slučaju oštećenja na srazmerno tanušnim krajevima asteroida. Debljina zida između poklopca prve komore i svemira na pojedinim mestima iznosila je svega nekoliko kilometara.
<BR>&nbsp;&nbsp;&nbsp;&nbsp;&nbsp;Ali bilo je nečeg neobičnog u vezi sa sedmom komorom. Osetila je to u Lenijerovom glasu i videla isto u izrazima lica onih koje je upoznala u kafeteriji. Tome je valjalo pridodati i glasine na Zemlji...
<BR>&nbsp;&nbsp;&nbsp;&nbsp;&nbsp;Na izvestan način, sedma komora je bila drugačija, značajna.
<BR>&nbsp;&nbsp;&nbsp;&nbsp;&nbsp;Do sada je upoznala petoro naučnika, od toga troje u kafeteriji: Robert Smit, visok čovek ptičjeg lika, s riđom kosom i očima oborenim naniže, koje su stvarale utisak da je tužan, stručnjak za formacije asteroida; Hua Ling, vižljast i živahan član kineskog tima, fizičar - stručnjak za plazmu, koji je najveći deo vremena provodio u rupi bušotine južnog pola; Leonora Karolson, žena ovalnog lica, pedesetih godina, sivo-plave kose, uvek prijateljski raspoložena, sa senzualnim izrazom na licu, i teškim očnim kapcima okruženim borama smeha. Karolsonova je pozdravila Patriciju sa materinskom brižnošću. Patriciji je bilo potrebno nekoliko minuta da shvati da je ovo ona Leonora Karalson, laureat Nobelove nagrade, astrofizičarka koja je pre osam godina otkrila i delimično objasnila zvezde-dragulje.
<BR>&nbsp;&nbsp;&nbsp;&nbsp;&nbsp;Karolsonova je razumela Lenijerov mig da je njena dužnost da Patriciji pokaže ženske odaje u ovom kompleksu. Bile su to dugačke barake od vlaknastih zidova, smeštene na severnom kraju četvorougaonog bloka. Sobe behu male i oskudno nameštene, ali udobne na osoben način, budući da je sve bilo nekako lako i kompaktno. U salonu u zgradi Karolsonova joj je predstavila dva druga astronoma: Dženis Polk i Beril Valas, obe iz Abelovog kampa u Nevadi. Njih dve su se izležavale na kaučevima koji su izgledali kao da su sklepani od metalnih otpadaka iz radionice neke srednje škole. Polk je pre ličila na foto-model nego na astronoma, barem prema Patricijinim merilima. Čak i u kombinezonu, njena lepota rasne crnke bila je elegantna i nedodiriva, a izraz lica ne toliko osuđujući koliko skeptičan. I Valasova je izgledala prilično privlačno ali sa viškom od desetak kilograma. Činilo se da je nešto muči.
<BR>&nbsp;&nbsp;&nbsp;&nbsp;&nbsp;Karolsonova joj je skrenula pažnju na spisak imena društvene liste koji se nalazio pokraj glavnih vrata. "U naučnom timu imamo trideset žena i šezdeset muškaraca. Dva bračna para, četiri verenice..."
<BR>&nbsp;&nbsp;&nbsp;&nbsp;&nbsp;"Pet", dodade Patricija.
<BR>&nbsp;&nbsp;&nbsp;&nbsp;&nbsp;"I šest udatih, čiji su supruzi, međutim, na Zemlji."
<BR>&nbsp;&nbsp;&nbsp;&nbsp;&nbsp;"Ja sam jedna od tih. Iz ovoga proizlazi da za samce nema baš mnogo slobodne divljači. Ali, verena ili ne, kada staviš svoje ime na ovaj spisak, postaješ privlačan plen. Ima jedna stara izreka koju ovde valja malo preinačiti: 'Ne umači svoje pero u službeno mastilo.' Budući da ovde nema ničeg drugog do službenog mastila izvesno umakanje pera je neizbežno. Ali niko ne bi smeo da bude izložen neprijatnostima." Karolsonova pređe pogledom po Polkovoj i Valasovoj. "Je li tako, cure?"
<BR>&nbsp;&nbsp;&nbsp;&nbsp;&nbsp;"Raj", odgovori Polkova monotonim glasom podigavši pogled sa svoje škriljčane ploče i raširivši oči.
<BR>&nbsp;&nbsp;&nbsp;&nbsp;&nbsp;"Bolje nego na univerzitetu."
<BR>&nbsp;&nbsp;&nbsp;&nbsp;&nbsp;"Ako bude bilo kakvih problema", reče Karolsonova, "samo se obrati meni. Ja sam ovde najstarija ženska, barem po godinama."
<BR>&nbsp;&nbsp;&nbsp;&nbsp;&nbsp;"Biće sve u redu" odgovori Patricija.
<BR>&nbsp;&nbsp;&nbsp;&nbsp;&nbsp;Nikada nije bila baš neka društvena leptirica, sklona brzim i žestokim zanosima - koji su ionako ostajali bez uzvrata. Pa ipak, sa Polom u svojim mislima, to joj je ovde bila jedna od najmanjih briga. Iako je - i ona se osmehnu u tami - ovaj Lenijer bio zgodan tip. Samo da nije onako zabrinut.
<BR>&nbsp;&nbsp;&nbsp;&nbsp;&nbsp;Patricija se pitala da li će i sama izgledati toliko zabrinuta kada sagleda celokupnu sliku.
<BR>&nbsp;&nbsp;&nbsp;&nbsp;&nbsp;Nesvesna da je zaspala, začula je zujanje alarma na svojoj komunikacionoj liniji. Prijatna žuta svetlost upalila se zajedno sa signalom. Zažmirkala je u pravcu golih; belih zidova i bez teškoća se setila gde se nalazi. Osećala se, u stvari, kao kod kuće, samo što je bila malo uzbuđena. Prebacila je noge preko ivice postelje.
<BR>&nbsp;&nbsp;&nbsp;&nbsp;&nbsp;Patricija nikada nije bila sklona avanturama. Planinarenje i logorovanje nisu izostali u njenom životu, no nikada nije težila aktivnostima u prirodi ako se izuzme biciklizam. Svakih šest do osam meseci postajala je strastveni biciklista, provodeći dva sata dnevno u vožnji oko univerzitetskog kompleksa. Taj poriv bi minuo posle nekoliko nedelja ustupajući mesto navici sedenja.
<BR>&nbsp;&nbsp;&nbsp;&nbsp;&nbsp;Uvek je imala puno toga da uradi u svojoj svesti ili na papiru. Umni rad mogao se upražnjavati gotovo na svakom mestu ali ne za vreme pentranja po vrletnim stazama ili kada ste bili umorni kao pas posle dugog hoda.
<BR>&nbsp;&nbsp;&nbsp;&nbsp;&nbsp;Ali ovde...
<BR>&nbsp;&nbsp;&nbsp;&nbsp;&nbsp;Ponekad noću, Kamen joj je postajao sve i svja. To osećanje nije joj bilo nepoznato, budući da je i matematičkim problemima pristupala sa istim žarom. Bila je razdragana, sa ubrzanim pulsom i živahna poput sasvim mlade devojke.
<BR>&nbsp;&nbsp;&nbsp;&nbsp;&nbsp;Kada je Lenijer zakucao na njena vrata, već je bila odevena i upravo je češljala kosu. Otvorila je vrata sasvim razbuđena.
<BR>&nbsp;&nbsp;&nbsp;&nbsp;&nbsp;Karolsonova je stajala iza njega. "Doručak?" upita Lenijer. U standardnom plavom kombinezonu naučnog tima, sa mnoštvom rajsferšlusa i dugmadi učinila mu se spretnijom nego prilikom prvog susreta.
<BR>&nbsp;&nbsp;&nbsp;&nbsp;&nbsp;Jasna bleda svetlost cevi sa plazmom nikada nije varirala, bacala je tek jedva primetne senke ispod njihovih stopala dok su hodali. Kafeterija, koja se graničila sa jednom eksperimentalnom poljoprivrednom stanicom spremala je doručak za hiljadu petsto do dve hiljade četiristo ljudi po smenama. 'Noć' je za Patriciju trajala od šest 'ujutru' do dva 'popodne'. Lenijer se žalio na neredovan san; Karolsonova je upravo završavala svoju smenu.
<BR>&nbsp;&nbsp;&nbsp;&nbsp;&nbsp;Dvadesetak članova naučnog tima tiskalo se oko video ekrana na jednom kraju kafeterije. Lenijer im se na kratko pridružio, a zatim se vratio dok su Karolsonova i Patricija u međuvremenu sele za sto sa svojim ručkom, odnosno doručkom. Jedan automatski kuvar isporučio je poslužavnike sa hranom: svaki segment na odgovarajućoj temperaturi, svako jelo iznenađujuće ukusno. Na jednom sifonu pokraj kuhinje nalazio se natpis koji je poručivao: 'Originalna voda sa Kamena - doživljaj koji se ne sme propustiti. H<SUB>2</SUB>O sa zvezda!' Voda nije imala nekakav određen ukus ali nije bila neprijatna.
<BR>&nbsp;&nbsp;&nbsp;&nbsp;&nbsp;Lenijer je pokazao na grupu pored ekrana. "Fudbal", objasnio je. "Hant i Tan su u rupi bušotine spojili mikrotalase i spoljašnji povratni mrežni signal. Neka komercijalna stanica emituje posredstvom kodiranog signala utakmicu za svoje članove, a mi smo se zatekli u istom odeljku neba u kome je i taj satelit. Njih dvojica su dešifrovali signal."
<BR>&nbsp;&nbsp;&nbsp;&nbsp;&nbsp;"Nije li to protivzakonito?" upita Patricija onako uzgred, prebirajući po poslužavniku.
<BR>&nbsp;&nbsp;&nbsp;&nbsp;&nbsp;"Visina ima svojih preimućstava", reče Karolsonova. "Niko nikada neće podneti tužbu."
<BR>&nbsp;&nbsp;&nbsp;&nbsp;&nbsp;Ovde se mogao dobiti svež sok od pomorandže. Limunovo drvo uspevalo je pod svetlošću od cevi. Javorov sirup na njenom kolaču bio je, takođe, pravi, iako ne i domaće proizvodnje. Lenijer je primetio izraz iznenađenja na njenom licu.
<BR>&nbsp;&nbsp;&nbsp;&nbsp;&nbsp;"Kada nešto ne možemo da uzgajimo na Kamenu, tražimo da nam pošalju sa Zemlje, pod uslovom da to bude najboljeg kvaliteta. Transport je ionako toliko skup da je razlika u ceni koju kvalitet uslovljava samo delić procenta ukupnih troškova. Pored toga, ubedili smo ih da bi trebalo da se hranimo barem isto onako dobro kao podmorničari i radnici na Mesecu. Jedite sa uživanjem - ovo je doručak od dve stotine dolara."
<BR>&nbsp;&nbsp;&nbsp;&nbsp;&nbsp;Za vreme obeda Karolsonova je prijazno čavrljala, govoreći o poslu svog supruga na Zemlji. On je bio matematičar zaposlen u Uredu za nauku i tehnologiju Sjedinjenih Američkih Država. Lenijer je bio ćutljiv. Patricija takođe nije puno pričala, ali je razmišljala o njemu, posmatrajući ga uglovima očiju kad god je bila sigurna da to niko neće primetiti. Njegove indijanske crte su je privlačile, ali su tamni kolutovi ispod očiju svedočili da nedeljama nije valjano spavao.
<BR>&nbsp;&nbsp;&nbsp;&nbsp;&nbsp;.".. stvarno dobro za tebe", rekla je Karolsonova.
<BR>&nbsp;&nbsp;&nbsp;&nbsp;&nbsp;Patricija je pogleda belo.
<BR>&nbsp;&nbsp;&nbsp;&nbsp;&nbsp;"Svetlost iz cevi, znaš", ponovi, Karalsanova. "Poseduje sve što nam je potrebno, a nije škodljiva. Možeš danima da ležiš ispod nje, a da ne izgoriš. A ipak ćeš dobiti svoje sledovanje vitamina D."
<BR>&nbsp;&nbsp;&nbsp;&nbsp;&nbsp;"Oh", reče Patricija.
<BR>&nbsp;&nbsp;&nbsp;&nbsp;&nbsp;Karolsonova uzdahnu. "Geri, da li si ponovo imao one simptome."
<BR>&nbsp;&nbsp;&nbsp;&nbsp;&nbsp;Lenijer je delovao iznenađeno. "Kakve simptome?"
<BR>&nbsp;&nbsp;&nbsp;&nbsp;&nbsp;"Pazi na ovu devojku." Karolsonova zadobova prstima po laganom metalnom stolu, načinjenom od ambalaže tankova sa LOT-a, kao i najveći deo nameštaja u čitavom kompleksu. "Čuvaj se njega, Patricija. To ti je jedan srcelomac."
<BR>&nbsp;&nbsp;&nbsp;&nbsp;&nbsp;Patricija zbunjeno pređe pogledom između njih. "Šta?"
<BR>&nbsp;&nbsp;&nbsp;&nbsp;&nbsp;"Idem sada da se odmorim", reče Karolsonova, uzimajući svoj poslužavnik. "Imaj to na umu, ništa više. Svakoj ženi u našem timu Geri je tiha patnja. Ali njegove misli su okrenute nekom tamo na Zemlji - nekom veoma važnom." Tajanstveno se osmehnula i krenula ka odeljku za pranje posuđa.
<BR>&nbsp;&nbsp;&nbsp;&nbsp;&nbsp;Lenijer je srknuo iz svoje šolje sa kafom. "Nisam siguran da vas je pravilno pročitala."
<BR>&nbsp;&nbsp;&nbsp;&nbsp;&nbsp;"Sasvim sigurno da nije."
<BR>&nbsp;&nbsp;&nbsp;&nbsp;&nbsp;"Hoće da kaže da sam odgovoran savetnici - Džudit Hofman."
<BR>&nbsp;&nbsp;&nbsp;&nbsp;&nbsp;"Upoznala sam je", reče Patricija.
<BR>&nbsp;&nbsp;&nbsp;&nbsp;&nbsp;"A ja se ne nalazim na društvenoj listi jer ovde ima previše posla koji moram da obavim, a ni blizu dovoljno vremena za to. Pored toga, moram da vodim računa o svom zvaničnom položaju." Iskapio je šolju i odložio je na sto.
<BR>&nbsp;&nbsp;&nbsp;&nbsp;&nbsp;"Čovek bi pomislio da uz ovoliko inteligentnih ljudi unaokolo, zvaničan položaj ne treba da bude tako značajna stvar", reče Patricija. Osetila je koliko je ovo naivno istog časa kada je izustila poslednju reč.
<BR>&nbsp;&nbsp;&nbsp;&nbsp;&nbsp;Lenijer je sklopio ruke na stolu i pogledao je pravo u oči. Piljio je u nju sve dok nije skrenula pogled.
<BR>&nbsp;&nbsp;&nbsp;&nbsp;&nbsp;"Patricija, vi ste mladi i sve ovo vam možda izgleda veoma romantično, ali je zapravo krvavo ozbiljno. Radimo pod ugovorom za čije sklapanje su bile potrebne godine - ukoliko se uopšte može smatrati sklopljenim. Mi smo jedan međunarodni tim naučnika, inženjera u službi bezbednosti, a informacije do kojih dolazimo - pa ma šta da je posredi nisu nužno dostupne svakoj osobi na globusu, barem još ne za neko vreme. S obzirom na to da ćete vi imati pristup praktično svemu, morate biti posebno odgovorni - jednako odgovorni kao i ja. Molim vas da ne gubite vreme opterećujući se sa... Pa, savetujem vam da ne unosite ime na društvenu listu. U neko drugo vreme, na nekom drugom mestu, svakako bi mogle doći u obzir romanse i avanture. Ali ne i na Kamenu."
<BR>&nbsp;&nbsp;&nbsp;&nbsp;&nbsp;Sedela je ukrućeno, s šakama prepletenim u krilu. "Uopšte nemam nameru da se uvrstim u taj spisak", reče ona. Ne može se reći da joj je bila očitana bukvica, ali se ipak oneraspoložila.
<BR>&nbsp;&nbsp;&nbsp;&nbsp;&nbsp;"Dobro. Hajdemo da uzmemo vašu zelenu značku, pa da se provozamo dolinom." Odložili su poslužavnike u perač i napustili kafeteriju. Lenijer je hodao nekoliko koraka ispred nje, očiju oborenih prema tlu dok su se približavali maloj zgradi u blizini severne strane bedema. Jedna zdepasta žena u crnom kombinezonu, sa zelenim kaišem i crvenim naredničkim trakama na rukama, otvorila im je vrata a zatim sela za sto načinjen, takođe, od metalne ambalaže. Počela je da ispunjava formulare. Kada je završila s tim otvorila je jednu zaključanu kutiju i odande izvukla zelenu značku sa obrisom Kamena otisnutim u uglu i uokvirenim srebrnastim krugom.
<BR>&nbsp;&nbsp;&nbsp;&nbsp;&nbsp;"Naše mere bezbednosti ovde su oštre, gospođice Vaskez", reče ona. "Potrudite se da zapamtite pravila. Zelena značka je velika odgovornost."
<BR>&nbsp;&nbsp;&nbsp;&nbsp;&nbsp;Patricija je dohvatila neizbrisivu pisaljku i potpisala značku, a zatim je pritisnula prste na jednu ID pločicu za proveru, radi uskladištenja u kompjutere bezbednosnog sistema. Žena joj prikopča značku za džep na grudima. "Drago nam je što ste sa nama. Ja sam Dorin Kaningam, šef bezbednosti Naučnog kompleksa broj jedan prve komore. Ukoliko budete imali bilo kakvih pitanja ili problema, slobodno me potražite."
<BR>&nbsp;&nbsp;&nbsp;&nbsp;&nbsp;"Hvala vam", reče Patricija. Lenijer ju je izveo iz stražare i poveo uz stepenice bedema.
<BR>&nbsp;&nbsp;&nbsp;&nbsp;&nbsp;"Ako volite rekreaciju, imamo trkačku stazu koja se pruža po rubu unutrašnjeg perimetra ovog kompleksa, sa produžetkom do drugog kompleksa. Nedaleko odavde postoji i jedno gimnastičko vežbalište. Preporučujem vam srazmerno napornu rekreaciju kad god vam se ukaže prilika za to. Niska gravitacija je pomalo nezgodna za nas. Čovek postaje mlitav ukoliko ne vežba. Pored toga, vežbanje će učiniti da se brže aklimatizujete na vazdušni pritisak."
<BR>&nbsp;&nbsp;&nbsp;&nbsp;&nbsp;"Smatram da je niska gravitacija prijatna stvar", reče ona dok su išli ka ulazu širokog plastičnog montažnog skloništa. "Kao plivanje."
<BR>&nbsp;&nbsp;&nbsp;&nbsp;&nbsp;U skloništu su se nalazila dva vozila nalik na velike motorne sanke, postavljena na šest gumenih točkova sa metalnim trakastim paocima umesto na gusenice. Patricija se saže da bi pogledala kako izgledaju s donje strane a zatim se uspravi. "Vrlo grubo", reče ona.
<BR>&nbsp;&nbsp;&nbsp;&nbsp;&nbsp;"Naši kamioni. Laki su za vožnju - brzo ćete naučiti. Danas ćete, međutim, biti samo saputnica. Širom otvorite oči."
<BR>&nbsp;&nbsp;&nbsp;&nbsp;&nbsp;Otključao je vrata i pomogao joj da se popne uz visoku papučicu na uzano sedište. Zastao je za trenutak pre no što će zalupiti vrata. "Oprostite što sam bio onako neposredan. Uveren sam da shvatate koliko biste ovde mogli biti značajni i..."
<BR>&nbsp;&nbsp;&nbsp;&nbsp;&nbsp;"Ne shvatam", reče Patricija. "Nemam ni najblažu predstavu o tome od kakve bih koristi mogla biti."
<BR>&nbsp;&nbsp;&nbsp;&nbsp;&nbsp;Lenijer klimnu glavom i osmehnu se.
<BR>&nbsp;&nbsp;&nbsp;&nbsp;&nbsp;"No u svakom slučaju bili ste u pravu. Ako sam toliko značajna onda moram stalno da radim."
<BR>&nbsp;&nbsp;&nbsp;&nbsp;&nbsp;"Čini se da će vam radna etika koja vlada na Kamenu prirodno leći", reče Lenijer. Popeo se na vozačevo sedište i posegao rukom u džep odakle je izvukao jednu pločicu. "Smetnuo sam s uma. Verovatno ćete poželeti da načinite po koju zabelešku tu i tamo. Vladin proizvod."
<BR>&nbsp;&nbsp;&nbsp;&nbsp;&nbsp;Uključio je električni motor i izvezao vozilo iz skloništa. "Sada idemo u drugu komoru, u prvi grad. Provešćemo tamo nekoliko sati, a zatim ćemo sesti u Trideseti vek."
<BR>&nbsp;&nbsp;&nbsp;&nbsp;&nbsp;"U jedan od vozova?"
<BR>&nbsp;&nbsp;&nbsp;&nbsp;&nbsp;Potvrdno je klimnuo glavom. "Danas ćemo preskočiti treću komoru - bilo bi to previše za ovako kratko vreme. Moglo bi vas preopteretiti. Zaustavićemo se u sedištu obezbeđenja četvrte komore da predahnemo i ručamo, a zatim ćemo produžiti pravo do šeste komore."
<BR>&nbsp;&nbsp;&nbsp;&nbsp;&nbsp;Kamion se približavao ogradi od lanca koja se kilometrima pružala na istok i zapad.
<BR>&nbsp;&nbsp;&nbsp;&nbsp;&nbsp;"Da li će biti preuranjeno ako sad postavim nekoliko pitanja?"
<BR>&nbsp;&nbsp;&nbsp;&nbsp;&nbsp;"Jednom moramo da počnemo", reče Lenijer.
<BR>&nbsp;&nbsp;&nbsp;&nbsp;&nbsp;"Ovo oko nas je pravo zemljište. Možete li da uzgajate biljke na njemu?"
<BR>&nbsp;&nbsp;&nbsp;&nbsp;&nbsp;"Umereno je plodno", reče Lenijer. "U toku je izvođenje više poljoprivrednih projekata, uglavnom u četvrtoj komori. Zemljište je uglavnom od uobičajenog ugljeničkog asteroidskog materijala sa dodacima."
<BR>&nbsp;&nbsp;&nbsp;&nbsp;&nbsp;"Hmmm." Okrenula se da bi osmotrila retko šipražje i nizak paravan prašine koji se podizao iza njih. "Da li Kamen i dalje raspolaže pogonskom energijom - hoću da kažem, da li bi mogao da ode odavde?"
<BR>&nbsp;&nbsp;&nbsp;&nbsp;&nbsp;"Još raspolaže pogonskom energijom", reče Lenijer. "Ne znamo da li bi mogao da ode ili ne."
<BR>&nbsp;&nbsp;&nbsp;&nbsp;&nbsp;"Pitala sam se... Ako bismo bili uhvaćeni u klopku ovde, ako bi on odlučio da ode. U tom slučaju bile bi nam potrebne farme, zar ne?"
<BR>&nbsp;&nbsp;&nbsp;&nbsp;&nbsp;"To nije razlog zbog koga se bavimo poljoprivredom", reče Lenijer. Očekivala je da će je pobliže upoznati sa pravim razlogom, ali on je ćutke zurio pravo preda se, usporivši kamion kada su se približili kapiji u žičanoj ogradi.
<BR>&nbsp;&nbsp;&nbsp;&nbsp;&nbsp;"Motori su veoma stari. Neki inženjeri misle da su izanđali", reče on kao da je delom osluškivao nju, a delom sledio vlastiti lanac misli. Izvukao je nekakav elektronski ključ iz džepa, utipkao broj i otvorio kapiju uz pomoć radio-signala. "Još nismo pronikli u sistem pogona. Poslednji čin ovi motori su izveli kada su usporili kretanje Kamena da bi ga uveli u sadašnju orbitu. Upotrebili su gromade mase koje su roboti uklonili sa površine Kamena - uglavnom u duboke udoline. Tegljači mase odvukli su gromade prema tački odmah iznad severnog kratera. Taj kraj je zapečaćen - uskoro ćete otkriti i drugi razlog zbog koga je to tako. Ne znamo šta se dogodilo sa gromadama na tom mestu; dokumentacija je teško razumljiva."
<BR>&nbsp;&nbsp;&nbsp;&nbsp;&nbsp;"Mogu da zamislim."
<BR>&nbsp;&nbsp;&nbsp;&nbsp;&nbsp;Kamion je prozujao kroz kapiju preko jednog puta označenog tragovima gumenih točkova, bez ikakve vegetacije.
<BR>&nbsp;&nbsp;&nbsp;&nbsp;&nbsp;"Svi ti lanci", reče Patricija. "Čovek bi pomislio da je prethodna detaljna provera svakog ko dolazi ovamo dovoljna mera bezbednosti. Mora da je strašno mnogo koštalo dopremiti svu tu robu ovamo. Umesto toga mogla se dopremiti nauka."
<BR>&nbsp;&nbsp;&nbsp;&nbsp;&nbsp;"Lanci nisu dopremljeni ovamo. Zatekli smo ih ovde."
<BR>&nbsp;&nbsp;&nbsp;&nbsp;&nbsp;"Ogradu od lanaca?"
<BR>&nbsp;&nbsp;&nbsp;&nbsp;&nbsp;"I figuricu."
<BR>&nbsp;&nbsp;&nbsp;&nbsp;&nbsp;"O čemu vi to pričate?"
<BR>&nbsp;&nbsp;&nbsp;&nbsp;&nbsp;"Kamen su sagradila ljudska bića, Patricija. Ljudi sa Zemlje."
<BR>&nbsp;&nbsp;&nbsp;&nbsp;&nbsp;Zurila je u njega da bi konačno pokušala da se nasmeje.
<BR>&nbsp;&nbsp;&nbsp;&nbsp;&nbsp;"Sagradili su ga pre hiljadu dvesta godina. Star je najmanje hiljadu dvesta godina."
<BR>&nbsp;&nbsp;&nbsp;&nbsp;&nbsp;"Oh", reče ona. "Izvalite još koju."
<BR>&nbsp;&nbsp;&nbsp;&nbsp;&nbsp;"Ne, ozbiljno vam velim."
<BR>&nbsp;&nbsp;&nbsp;&nbsp;&nbsp;"Nisam očekivala da ćete zbijati šale sa mnom", prozbori ona tiho ispravivši se u sedištu.
<BR>&nbsp;&nbsp;&nbsp;&nbsp;&nbsp;"Ne zbijam šale. Ne mislite valjda da bismo transportovali ovamo osam ili devet kilometara lanaca?"
<BR>&nbsp;&nbsp;&nbsp;&nbsp;&nbsp;"Pre ću poverovati u to nego u priču da je Kromanjonac ili neko sličan sazdao Kamen."
<BR>&nbsp;&nbsp;&nbsp;&nbsp;&nbsp;"Nisam rekao da on potiče iz naše prošlosti. Ali pre nego što odemo predaleko - molim vas, Patricija, budite strpljivi. Sačekajte i videćete."
<BR>&nbsp;&nbsp;&nbsp;&nbsp;&nbsp;Klimnula je glavom, ali je osetila žestoko ogorčenje. Ovo je bila neka vrsta inicijacije. Pavesti mladu ženu u šetnju, terorisati je, uvaliti joj misteriju dostojnu špageti vesterna, vratiti je na polazno mesto i sit se nasmejati. Sada je bila pravi Kamenjar. Divno.
<BR>&nbsp;&nbsp;&nbsp;&nbsp;&nbsp;Nikada nije pristajala na ovakvu vrstu ophođenja, čak ni kao vunderkind u UKLI.
<BR>&nbsp;&nbsp;&nbsp;&nbsp;&nbsp;"Pogledajte onaj šiprag", reče Lenijer. "To je trava. Nismo je mi doneli ovamo."
<BR>&nbsp;&nbsp;&nbsp;&nbsp;&nbsp;"Izgleda kao trava", potvrdi ona.
<BR>&nbsp;&nbsp;&nbsp;&nbsp;&nbsp;Vožnja dolinom potrajala je trideset minuta. Približili su se škriljastosivom poklopcu. Jedan srebrnast metalni luk stajao je ispred ulaza u tunel, širok oko dvadeset metara. Platforma se uzdizala od tla do tog ulaza. Lenijer ubrza uz platformu.
<BR>&nbsp;&nbsp;&nbsp;&nbsp;&nbsp;"Na koji način se održava vazduh?" upita ona. Tišina je izazivala nelagodnost u njoj. Lenijer uključi svetla kamiona.
<BR>&nbsp;&nbsp;&nbsp;&nbsp;&nbsp;"Ispod središnje tri komore smešteni su veliki rezervoari. Ti rezervoari su plitki i ispunjeni raznovrsnim sočivicama, vodenim zumbulima i algama. Ima tu i nekih drugih biljaka koje još nismo identifikovali. Najveći rezervoar oblikovan je kao krofna i okružuje četvrtu kamoru. Na oko tri kilometra odavde postoje ventilacione cevi u poklopcu - možete ih videti dogledom, ali i bez njega ako imate dovoljno oštar vid. Kamen je izbušen mnogim oknima i cevima, poput saća."
<BR>&nbsp;&nbsp;&nbsp;&nbsp;&nbsp;Patricija je klimala glavom izbegavajući da ga pogleda u oči. Ubrzo će se skameniti, pomisli Lenijer. Ozlojeđenost je bila prvi znak. Ozlojeđenost i neverica bili su znatno lakši od prihvatanja. Čak ni najobazrivija upoznavanja sa Kamenom nisu mogla da prevaziđu taj ciklus. Ovde je svako dolazio iz Misurija. Svako je najpre morao da se pokaže. Sva ostala znanja i prefinjenosti ispoljavala su se kasnije.
<BR>&nbsp;&nbsp;&nbsp;&nbsp;&nbsp;Šest minuta po ulasku u tunel, stigli su do masivne ograde od neraskidivih lanaca alki, koja je u potpunosti zatvarala izlaz iz tunela. Lenijer je svojim ključem otvorio još jednu kapiju i oni uđoše u drugu komoru.
<BR>&nbsp;&nbsp;&nbsp;&nbsp;&nbsp;Rampa koja je vodila od tunela bila je sa obe strane ograđena utvrđenim zidom. Između zidova beše razapeto još žice, a s jedne strane kapije stajala je stražara. Tri marinca u crnim kombinezonima iskrsnuše pored zgrade kada je kamion usled trenja točkova o ploče na rampi zatutnjao prema njima. Lenijer prikoči vozilo i ugasi motor, a zatim skliznu iz svog sedišta na tlo. Patricija ostade tamo gde je i bila, netremice posmatrajući prizor pred sobom.
<BR>&nbsp;&nbsp;&nbsp;&nbsp;&nbsp;Iza rampe pružao se usek dubok dva kilometra, nepravilno prošaran čestarom i brojnim širokim, ravnim, belim, betonskim strukturama, koje su podsećale na debele temelje zgrada. Iza kultivisanog predela koji je ličio na park, jedno uzano jezero, ili reka, široko oko pola kilometra, pružalo se na istok i zapad, zatvarajući krug oko komore. Viseći most sa visokim, vitkim, zašiljenim kulama prelazio je preko te vode.
<BR>&nbsp;&nbsp;&nbsp;&nbsp;&nbsp;Most je vodio ravno u grad.
<BR>&nbsp;&nbsp;&nbsp;&nbsp;&nbsp;To je mogao biti Los Anđeles nekog veoma vedrog dana ili bilo koji drugi moderan zemaljski grad - da nije bilo te nadrealne preteranosti. Bio je veći, ambiciozniji i pravilniji, arhitektonski zreliji. A raštrkane širom čitavog grada, nalik na odbojnike na fliperskoj tabli, isticale su se najveće građevine koje je ikada videla. Visoke najmanje četiri kilometra, podsećale su na lustere napravljene od betona, stakla i sjajnog čelika. Sličnost među lusterima se povećala kada je podigla pogled i videla ih kako lebde iznad dna komore. Viđen kroz dva sloja atmosfere, na razdaljini od pedeset kilometara, grad je postajao divno nestvaran, poput nekog modela iza prašnjavog stakla u muzeju.
<BR>&nbsp;&nbsp;&nbsp;&nbsp;&nbsp;Pogledom je prelazila iz ugla u ugao, a glavu okretala levo-desno kao da posmatra kakav usporen teniski meč između dva protivnika koji postepeno rastu.
<BR>&nbsp;&nbsp;&nbsp;&nbsp;&nbsp;"Dobro jutro, gospodine Lenijer", reče oficir-starešina, prilazeći da proveri njegovu značku. "Ona je nova?"
<BR>&nbsp;&nbsp;&nbsp;&nbsp;&nbsp;Lenijer klimnu glavom. "Patricija Vaskez. Neograničen pristup."
<BR>&nbsp;&nbsp;&nbsp;&nbsp;&nbsp;"Da, ser. General Gerhard je juče spomenuo da vas očekuju."
<BR>&nbsp;&nbsp;&nbsp;&nbsp;&nbsp;"Ima li bilo kakve aktivnosti?" upita Lenijer.
<BR>&nbsp;&nbsp;&nbsp;&nbsp;&nbsp;"Mičelov istraživački vod upravo sada prolazi kroz K mega na trideset stepeni i šest klikova."
<BR>&nbsp;&nbsp;&nbsp;&nbsp;&nbsp;Lenijer se ispravi u kabini. "Mege su bile one velike građevine", objasnio je. Zaklonila je oči od bleska cevi sa plazmom, pokušavajući jasnije da vidi suprotnu stranu komore. Mogla je da razazna parkove i mala jezera, sisteme ulica raspoređenih u naizmeničnim koncentričnim krugovima i kvadratnim blokovima.
<BR>&nbsp;&nbsp;&nbsp;&nbsp;&nbsp;Bila je udaljena od suprotnog zida onoliko koliko je Long Bič udaljen od Los Anđelesa. Uprkos ovolikim razmerama beše izvesno da su ovaj grad sazidala ljudska bića.
<BR>&nbsp;&nbsp;&nbsp;&nbsp;&nbsp;Lenijer je stupio na pokretnu traku zapitavši je da li želi da protegne noge pre no što produže.
<BR>&nbsp;&nbsp;&nbsp;&nbsp;&nbsp;"Kako ga nazivate?" upita Patricija.
<BR>&nbsp;&nbsp;&nbsp;&nbsp;&nbsp;"Zove se Aleksandrija."
<BR>&nbsp;&nbsp;&nbsp;&nbsp;&nbsp;"Vi ste ga tako krstili?"
<BR>&nbsp;&nbsp;&nbsp;&nbsp;&nbsp;Lenijer zavrte glavom. "Ne."
<BR>&nbsp;&nbsp;&nbsp;&nbsp;&nbsp;"Da li ćemo danas ići skroz do sedme komore?" upita ona.
<BR>&nbsp;&nbsp;&nbsp;&nbsp;&nbsp;"Ako ste spremni za to."
<BR>&nbsp;&nbsp;&nbsp;&nbsp;&nbsp;"Koliko ostajemo ovde?"
<BR>&nbsp;&nbsp;&nbsp;&nbsp;&nbsp;"Najviše nekoliko sati. Želim da bacite pogled na biblioteku pre no što nastavimo put."
<BR>&nbsp;&nbsp;&nbsp;&nbsp;&nbsp;"Biblioteku?"
<BR>&nbsp;&nbsp;&nbsp;&nbsp;&nbsp;"Tako je", odgovori Lenijer. "Ona je jedna od glavnih atrakcija."
<BR>&nbsp;&nbsp;&nbsp;&nbsp;&nbsp;Zavalila se u sedište raširenih očiju. "Da li je grad napušten?"
<BR>&nbsp;&nbsp;&nbsp;&nbsp;&nbsp;"Većina među nama misli da jeste. Bilo je sporadičnih izveštaja o nekakvim pojavama, ali ja to pripisujem slabijim nervima. Ljudi iz bezbednosti nazivaju ih budžumi, sablasti. Nikada nismo otkrili nijednog živog Kamenjara."
<BR>&nbsp;&nbsp;&nbsp;&nbsp;&nbsp;"Da li ste otkrili mrtve?"
<BR>&nbsp;&nbsp;&nbsp;&nbsp;&nbsp;"Priličan broj. U ovoj, kao i u četvrtoj komori smešteni su mauzoleji. Glavno groblje u Aleksandriji nalazi se na 26 stepeni i deset kilometara. Da li shvatate koordinatni sistem?"
<BR>&nbsp;&nbsp;&nbsp;&nbsp;&nbsp;"Mislim da shvatam", reče Patricija. "Ugao se meri od ose, a razdaljina od poklopca. Ali šta je nula i koji je to poklopac?"
<BR>&nbsp;&nbsp;&nbsp;&nbsp;&nbsp;"Ovo je nulti most, a poklopac od koga merimo jeste južni."
<BR>&nbsp;&nbsp;&nbsp;&nbsp;&nbsp;"Ovo, dakle nije inicijacija - niste mi pričali bajku. Ljudska bića su sagradila Kamen."
<BR>&nbsp;&nbsp;&nbsp;&nbsp;&nbsp;"Jesu", reče Lenijer.
<BR>&nbsp;&nbsp;&nbsp;&nbsp;&nbsp;"Kuda su otišla?"
<BR>&nbsp;&nbsp;&nbsp;&nbsp;&nbsp;Lenijer se osmehnu i pripreti joj prstom.
<BR>&nbsp;&nbsp;&nbsp;&nbsp;&nbsp;"Znam", reče Patricija uzdahnuvši. "Sačekaj i videćeš sama." Sišla je iz kamiona i protegla se, a zatim protrljala oči. "Očarana sam."
<BR>&nbsp;&nbsp;&nbsp;&nbsp;&nbsp;"Kada sam prvi put ugledao Aleksandriju, osetio sam se na neki način kao kod kuće", reče Lenijer. "Rastao sam u Njujorku, preselio se u Los Anđeles kada mi je bilo petnaest godina - živeo sam u velikim gradovima, praktično, celog života. Ali i pored svega toga, ovo me je zapanjilo. Mogli bismo da uselimo dvadeset miliona ljudi samo u ovu komoru a ipak da ne bude prenaseljena."
<BR>&nbsp;&nbsp;&nbsp;&nbsp;&nbsp;"Da li je zbog toga Kamen tako značajan - u smislu pravne imovine?"
<BR>&nbsp;&nbsp;&nbsp;&nbsp;&nbsp;"Ne", reče Lenijer. "Nemamo nameru da prodajemo kondome. U timu imamo petnaest arheologa i oni bi ubili svakog ko bi samo nagovestio takvu ideju. Svakih nekoliko dana održavaju konsultativne sastanke uveren sam da ćete uskoro prisustvovati nekima od njih. Rade dvadeset četiri časa dnevno, i to počev od tremutka kada smo ih doveli ovamo pre tri godine. Od samog početka nisu nam dozvolili da dotaknemo bilo šta - osim u slučajevima kada ja ili zapovednik službe bezbednosti to izričito zahtevamo. Pa čak i tada neophodni su nam prokleto valjani izgovori."
<BR>&nbsp;&nbsp;&nbsp;&nbsp;&nbsp;Patricija klimnu trojici čuvara koji joj srdačno uzvratiše pozdrav; jedan je čak prstom dodirnuo obod svoje kape. Radio u stražari je zabipovao i zapucketao. Oficir starešina odgovorio je na poziv. Patricija nije uspela da razume grlenu poruku, ali je stražar odgovorio na jeziku koji joj se učinio sličan ruskom.
<BR>&nbsp;&nbsp;&nbsp;&nbsp;&nbsp;"Zaklela bih se da su svi redom tipični američki vojnici", reče Patricija.
<BR>&nbsp;&nbsp;&nbsp;&nbsp;&nbsp;"I jesu. Ima, međutim Rusa koji rade sa Hua Lingom u rupi bušotine južnog poklopca."
<BR>&nbsp;&nbsp;&nbsp;&nbsp;&nbsp;"Zar ovi marinci govore ruski?"
<BR>&nbsp;&nbsp;&nbsp;&nbsp;&nbsp;"Ovaj ovde očito da. I još tri ili četiri druga jezika. Pravi vojnički krem."
<BR>&nbsp;&nbsp;&nbsp;&nbsp;&nbsp;"Ima li ovde nekoga ko nije briljantan?"
<BR>&nbsp;&nbsp;&nbsp;&nbsp;&nbsp;"Nema običnih smrtnika, ako ste na to mislili. Ne možemo sebi to da priuštimo. Ovde svako mora da obavlja dvostruke pa i trostruke zadatke." Ponovo je zauzeo svoje mesto na vozačevom sedištu. "Kada budete spremni, preći ćemo most i odvesti se do biblioteke."
<BR>&nbsp;&nbsp;&nbsp;&nbsp;&nbsp;"U svako doba", reče Patricija penjući se na sedište.
<BR>&nbsp;&nbsp;&nbsp;&nbsp;&nbsp;Lenijer pokrenu vozilo napred i kapija se otvori širom ispred i odmah zatvori iza njih.
<BR>&nbsp;&nbsp;&nbsp;&nbsp;&nbsp;Prešli su preko mosta koji je imao četiri kolovoza; točkovi su romorili i lupkali po asfaltu. Patricija posegnu rukom u džep na pantalonama i odande izvuče ploču. Koristeći tastaturu sa deset stenografskih simbola, utipkala je:
<BR>&nbsp;&nbsp;&nbsp;&nbsp;&nbsp;Klima - ili pre, odsustvo određenih atmosferskih prilika. Nebo je potpuno bistro. Perspektiva - odista zapanjujuća. Okolno zemljište izgleda ravno da bi se potom odmah iznad horizonta naizgled zakrivljavalo, s tim što krivina postaje izraženija s približavanjem rubu doline. Komora u gornjem delu ima puno pojedinosti, vidljivih kroz blagu izmaglicu.
<BR>&nbsp;&nbsp;&nbsp;&nbsp;&nbsp;Reprodukovala je ono što je pribeležila loveći moguće greške. Naučila je da tipka na ploči još u srednjoj školi, no to je bilo pre mnogo godina, tako da je više volela da piše rukom. Hartija je, međutim, na Kamenu očito predstavljala luksuz da bi se mogla tek tako krčmiti.
<BR>&nbsp;&nbsp;&nbsp;&nbsp;&nbsp;Nastavila je da tipka dok su vozili jednim širokim putem. Ulice su široke oko pedeset metara, uzdužno podeljene onim što su nekada mogli biti trava i drveće. Na svakoj strani pružaju se dve trake. Nijedna biljka ne izgleda zdravo. Baštenski sistemi su zapušteni - pitanje je da li uopšte funkcionišu? Gotovo svi prozori prodavnica u ravni ulica su polomljeni. Poslovne prostorije, agencije - sve je razvaljeno i otvoreno. U jednom izlogu - visi, nag, humanoidni maneken, dugog vrata.
<BR>&nbsp;&nbsp;&nbsp;&nbsp;&nbsp;Uočila je jedan znak iznad mesta koje je nekad moglo biti draguljarnica. 'Kesar's' pročitala je. Latinsko pismo - a kada su produžili, na poleđini ploče videla je isti naziv ispisan ćirilicom. Neke prodavnice nosile su orijentalne ideograme - kineske i japanske. Ostali su bili na laoskom i modifikovanom vijetnamsko-rimskom pismu.
<BR>&nbsp;&nbsp;&nbsp;&nbsp;&nbsp;"Gospode", duboko je uzdahnula. "Baš kao da sam u Los Anđelesu."
<BR>&nbsp;&nbsp;&nbsp;&nbsp;&nbsp;Bilo je nečeg čudnovatog u vezi s ovim radnjama, oblicima pa čak i sa nekoliko izloga. Stisnula je oči, trudeći se da razreši protivrečnosti. "Stanite malo", reče ona. Lenijer uspori vozilo. "Ovo je pravljeno sa namerom da izgleda stilizovano, zar ne? Hoću da kažem da je isto kao kod nas na Zemlji gde su izgrađeni pojedini tržni kvartovi koji treba da nas navedu da pomislimo kako se nalazimo u Staroj Engleskoj. Ovo je hotimično učinjeno staromodnim."
<BR>&nbsp;&nbsp;&nbsp;&nbsp;&nbsp;"Jednako dobra opaska kao i druge koje sam čuo", reče Lenijer sležući ramenima. "Da budem iskren, nikada ovom kraju nisam poklonio posebnu pažnju."
<BR>&nbsp;&nbsp;&nbsp;&nbsp;&nbsp;"Geri, veoma sam zbunjena. Ako je Kamen sagrađen pre hiljadu godina, kako se sve ovo uklapa u tu činjenicu?"
<BR>&nbsp;&nbsp;&nbsp;&nbsp;&nbsp;Lenijer je ušao u jedan blag zavoj i zaustavio vozilo nasred ulice. Pokazao je na jednu veliku mrku zgradu na severnoj ivici zelenog pojasa. "Ovo je jedna od biblioteka - jedna od dve koje u ovom času istražujemo. Sve ostale su zatvorene."
<BR>&nbsp;&nbsp;&nbsp;&nbsp;&nbsp;Patricija uhvati zubima donju usnu. "Da li je normalno što sam nervozna", upita.
<BR>&nbsp;&nbsp;&nbsp;&nbsp;&nbsp;"Verovatno. Ja bih bio."
<BR>&nbsp;&nbsp;&nbsp;&nbsp;&nbsp;"Hoću da kažem da je to kao kad bih..." Odmahnula je glavom. "Zbog čega je potrebno da ulazim unutra? Ja sam matematičar. Nisam inženjer ili istoričar."
<BR>&nbsp;&nbsp;&nbsp;&nbsp;&nbsp;"Verujte mi, niko ne ulazi u biblioteku iz kaprica. Vi ste po svojoj stručnosti i pozvanosti jedinstveni u ovom slučaju. Radili ste na području koje nije imalo nikakvu praktičnu vrednost - do sada."
<BR>&nbsp;&nbsp;&nbsp;&nbsp;&nbsp;"Prestaću da postavljam pitanja", reče Patricija uzdahnuvši. "Ne umem čak ni da postavim prava pitanja."
<BR>&nbsp;&nbsp;&nbsp;&nbsp;&nbsp;Oko zgrade bili su postavljeni elektronski senzori. Ograda od lanaca bila je po vrhu opremljena uvojcima od oštre žice koji su podsećali na fitilje, što je trebalo da pojača blago upozorenje na postojanje senzora i kamera. Ispred ulaza stajala su četiri stražara, koji su u rukama držali jabuke - lasere za uništavanje žive sile - izgledali su veoma ozbiljno. Kada su se Lenijer i Vaskezova približili, jedan glas je zagrmeo: "Gospodine Lenijer. Stanite i dopustite proveru. Ko je to sa vama?"
<BR>&nbsp;&nbsp;&nbsp;&nbsp;&nbsp;"Patricija Vaskez", reče on. "Registrovana je kao član naučnog tima, referencijalni memo od generala Gerharda."
<BR>&nbsp;&nbsp;&nbsp;&nbsp;&nbsp;"Razumem, gospodine. Priđite i pokažite svoje ID."
<BR>&nbsp;&nbsp;&nbsp;&nbsp;&nbsp;Izašli su iz vozila i krenuli pešice do kapije. "Dopremili smo bodljikavu žicu i senzore sa Zemlje pre dve godine", obrati joj se Lenijer. "Odmah čim smo počeli da uviđamo šta imamo ovde."
<BR>&nbsp;&nbsp;&nbsp;&nbsp;&nbsp;Pokazali su svoje ID i položili dlanove na ploču koju je držala jedna žena odevena u crno-sivu uniformu. Kada je provera završena ušli su u zgradu.
<BR>&nbsp;&nbsp;&nbsp;&nbsp;&nbsp;I ovde su prozori u prizemlju bili razbijeni. Unutra nije bilo nikakvih oznaka ili shema ali je nesumnjivo vladao duh biblioteke - iako je i sve ovo delovalo veštački stilizovano. Unutrašnjost je bila mračna i napuštena.
<BR>&nbsp;&nbsp;&nbsp;&nbsp;&nbsp;"Stražari koji čuvaju ulaz nemaju pravo pristupa u biblioteku. To je dozvoljeno jedino osoblju iz specijalne službe bezbednosti u crno-sivim uniformama. Uvek je jedna osoba na dužnosti unutra i to sa video monitorom - to je onaj glas koji smo čuli."
<BR>&nbsp;&nbsp;&nbsp;&nbsp;&nbsp;"Vrlo zgodno", reče Patricija.
<BR>&nbsp;&nbsp;&nbsp;&nbsp;&nbsp;"Neophodno."
<BR>&nbsp;&nbsp;&nbsp;&nbsp;&nbsp;Jedna traka fIuorescentnog osvetljenja koja je visila sa tavanice na šipci sa zavrtnjima blesnu. Zasjaše u nizu i druge trake, stvarajući svetlosnu stazu preko poda u prizemlju i uz stepenište koje se nalazilo blizu središta zgrade.
<BR>&nbsp;&nbsp;&nbsp;&nbsp;&nbsp;"Na četiri mesta u Aleksandriji imamo priručne generatore", reče Lenijer dok su koračali stazom. Pod nije bio zastrt, a u prašini se videlo nekoliko jasnih tragova. "Najveći deo gradske energetske mreže ne funkcioniše. Još nismo ušli u trag zalihama energije, ali one verovatno nisu daleko odavde. Čini se da sam Kamen sadrži rezerve energije, sa koncentracijama u superohlađenim baterijama."
<BR>&nbsp;&nbsp;&nbsp;&nbsp;&nbsp;Patricija nabra veđe. "U baterijama?"
<BR>&nbsp;&nbsp;&nbsp;&nbsp;&nbsp;"Poput ćelija od stotinu metara u Arizoni i Većeg afričkog konzervatorija."
<BR>&nbsp;&nbsp;&nbsp;&nbsp;&nbsp;"Oh." Nije bila baš mnogo upućena u praktičnu fiziku, ali nije želela da Lenijer to primeti.
<BR>&nbsp;&nbsp;&nbsp;&nbsp;&nbsp;"Električni sistem je inače prilično konvencionalan. Kontrolni i informacioni kanali su optički, čak i u većoj meri nego dole na Zemlji. Zgrada je u mraku zbog toga što je većina automatskih prekidača - ili onog što vrši tu funkciju - pokvarena, a nikom ne dozvoljavamo da ih popravi dok ne saznamo nešto više o opasnostima od požara."
<BR>&nbsp;&nbsp;&nbsp;&nbsp;&nbsp;"Zbog čega su prozori razlupani?" upita Patricija pošto su nastavili da se penju.
<BR>&nbsp;&nbsp;&nbsp;&nbsp;&nbsp;"Staklo vremenom postaje krto, drobi se. Promene pritiska u atmosferi lome prozore."
<BR>&nbsp;&nbsp;&nbsp;&nbsp;&nbsp;"Vremenske prilike?"
<BR>&nbsp;&nbsp;&nbsp;&nbsp;&nbsp;"Svojevrsne. Postoje sistemi visokog i niskog pritiska u komorama, strujanja nagore i koriolisi, strujanja nadole u blizini poklopca. U nekim komorama pada i sneg, doduše, retko. Izgleda da je najveći deo toga bio pod kontrolom, no mi ne znamo da li je ta kontrola ugrađena, statična ili, pak, vremenske mašine negde rade punom parom."
<BR>&nbsp;&nbsp;&nbsp;&nbsp;&nbsp;Na drugom spratu u senovitim hodnicima ispod svetlosnih traka videla je metalizirane cilindre čovekovih razmera koji su bili poređani u redove, nižući se do duboko u pomrčinu.
<BR>&nbsp;&nbsp;&nbsp;&nbsp;&nbsp;"Već godinu dana izvlačimo informacije iz ovih banaka za uskladištavanje podataka", reče Lenijer. "Jezik programiranja nam nije bio poznat tako da smo za prvih šest meseci jedino uspeli da proizvedemo čitljive kopije i korisne slike. Ispostavilo se da je biblioteka u narednoj komori još veća, te smo sada usredsređeni na nju. Ali... ja i dalje više volim ovu. Na četvrtom spratu nalazi se veliki centar za štampanje kompjuterskih izvoda. Tamo sam obavio prva istraživanja, a to je mesto gde ćete i vi ponešto uraditi."
<BR>&nbsp;&nbsp;&nbsp;&nbsp;&nbsp;"Osećam se kao da sam na Meri Seleste."
<BR>&nbsp;&nbsp;&nbsp;&nbsp;&nbsp;"Već sam čuo to poređenje", reče Lenijer. "U svakom slučaju, ovde ili na bilo kom drugom mestu, pravilo glasi: ne pomeraj ništa što ne možeš kasnije tačno da vratiš na pređašnje mesto. Arheolozi su upravo okončali svoj generalni nadzorni obilazak i reklo bi se da su i dalje preosetljivi. Primorani smo da tu i tamo prekršimo pravilo - popravljajući neophodnu opremu, čačkajući kompjutere - ali prekomerno petljanje je zabranjeno. Ako Kamen jeste Meri Seleste, ne možemo sebi da dopustimo da ne saznamo zbog čega je to tako."
<BR>&nbsp;&nbsp;&nbsp;&nbsp;&nbsp;Na četvrtom spratu stupili su u jednu veliku prostoriju ispunjenu čitalačkim odeljcima: svaki je imao dijaprojektor i ravnu sivu ploču ugrađenu u mali sto. Jedan od stolova beše opremljen nedavno montiranom Tensorovom lampom, povezanom s novim energetskim zalihama. Lenijer izvuče stolicu za nju. Sela je.
<BR>&nbsp;&nbsp;&nbsp;&nbsp;&nbsp;"Brzo ću se vratiti", reče on. Otišao je do suprotnog kraja prostorije, prošao kroz jedna vrata i ostavio je samu. Počela je da ispituje dijaprojektor na stolu. Da li je bio za video, za mikrofilm? Nije umela da odgovori na to pitanje. Ekran beše ravan i crn kao abonos, ne deblji od sedam milimetara.
<BR>&nbsp;&nbsp;&nbsp;&nbsp;&nbsp;Bilo je nečeg neobičnog u vezi sa stolicom. Jedan mali cilindar bio je ugrađen horizontalno u sredinu sedišta, koji je smetao pri sedenju. Mora da je svojevremeno tu bilo i nekakvih jastuka koji su prekrivali cilindar - ili je možda stolica sama proizvodila jastuke kada je bila pod naponom.
<BR>&nbsp;&nbsp;&nbsp;&nbsp;&nbsp;Patricija je nervozno prelazila pogledom po redovima praznih odeljaka, nastojeći da zamisli one koji su ih poslednji koristili. Kada se Lenijer vratio bilo joj je veoma drago što ga ponovo vidi. Ruke su joj drhtale.
<BR>&nbsp;&nbsp;&nbsp;&nbsp;&nbsp;"Sablasno", reče ona bledo se osmehujući.
<BR>&nbsp;&nbsp;&nbsp;&nbsp;&nbsp;Dodao joj je malu knjigu povezanu u plastiku boje mleka. Prelistala je nekoliko strana. Papir je bio tanak i čvrst. Jezik je bio engleski, iako sa neobičnim slogom - previše kitnjast. Otvorila je naslovnu stranu.
<BR>&nbsp;&nbsp;&nbsp;&nbsp;&nbsp;"Tom Sojer", pročita, "od Semjuela Langhorna Klemensa, 'Marka Tvena'. Datum izdanja - 2110." Sklopila je knjigu i spustila je na sto, gutajući knedle.
<BR>&nbsp;&nbsp;&nbsp;&nbsp;&nbsp;"Pa?" upita Lenijer tiho.
<BR>&nbsp;&nbsp;&nbsp;&nbsp;&nbsp;Podigla je pogled prema njemu mršteći se. A onda se odjednom između njih uspostavila neka vrsta razumevanja. Otvorila je usta hoteći da kaže nešto, ali ih je odmah potom zatvorila.
<BR>&nbsp;&nbsp;&nbsp;&nbsp;&nbsp;"Pitali ste se zbog čega izgledam ovako umorno", reče Lenijer.
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Da li sada shvatate?"
<BR>&nbsp;&nbsp;&nbsp;&nbsp;&nbsp;"Zbog ove... biblioteke."
<BR>&nbsp;&nbsp;&nbsp;&nbsp;&nbsp;"Delimično" reče on.
<BR>&nbsp;&nbsp;&nbsp;&nbsp;&nbsp;"On je iz budućnosti. Kamen je iz naše budućnosti."
<BR>&nbsp;&nbsp;&nbsp;&nbsp;&nbsp;"Nismo sigurni u to", reče on.
<BR>&nbsp;&nbsp;&nbsp;&nbsp;&nbsp;"Ali upravo zbog toga sam ja ovde... da izračunam kako je to moguće."
<BR>&nbsp;&nbsp;&nbsp;&nbsp;&nbsp;"Postoje i druge zagonetke, jednako nejasne. Možda su sve one, međutim, povezane u celinu."
<BR>&nbsp;&nbsp;&nbsp;&nbsp;&nbsp;Ponovo je otvorila knjigu. "Objavljena u izdanju 'General Greater Georgia' u saradnji sa Harpersom od Pacifika."
<BR>&nbsp;&nbsp;&nbsp;&nbsp;&nbsp;Pružio je ruku i uzeo joj knjigu. "Dovoljno je za sada. Idemo napolje. Možete malo da se odmorite ili da provedemo par sati u bazi službe bezbednosti."
<BR>&nbsp;&nbsp;&nbsp;&nbsp;&nbsp;"Ne", reče ona. "Hoću da nastavimo put." Nekoliko sekundi držala je oči zatvorene. Pošto je vratio knjigu na policu, Lenijer se ponovo pojavi i povede je u prizemlje.
<BR>&nbsp;&nbsp;&nbsp;&nbsp;&nbsp;"Ulaz u podzemni prolaz nalazi se dva bloka odavde", reče on. "Možemo i peške do njega. Šetnja ume da razbistri glavu."
<BR>&nbsp;&nbsp;&nbsp;&nbsp;&nbsp;Sledila ga je stazom koja je išla preko jednog ugla parka, gledajući ali zapravo ne videći zgrade i njihove oznake na različitim zemaljskim jezicima, znajući da je prešla tačku sposobnosti primanja utisaka.
<BR>&nbsp;&nbsp;&nbsp;&nbsp;&nbsp;Prošli su ispod luka u obliku polumeseca i spustili se niz dvostruki nagib do podzemne stanice.
<BR>&nbsp;&nbsp;&nbsp;&nbsp;&nbsp;"Rekli ste da Kamen ne potiče iz budućnosti", primeti Patricija.
<BR>&nbsp;&nbsp;&nbsp;&nbsp;&nbsp;"Iz naše budućnosti", ispravi je Lenijer. "Možda čak nije ni iz našeg svemira."
<BR>&nbsp;&nbsp;&nbsp;&nbsp;&nbsp;Koža joj se orosila znojem. Ubrzano je treptala, ne znajući ni sama da li bi plakala ili se smejala. "Prokletstvo."
<BR>&nbsp;&nbsp;&nbsp;&nbsp;&nbsp;"Baš tako se i ja osećam."
<BR>&nbsp;&nbsp;&nbsp;&nbsp;&nbsp;Stajali su na širokoj platformi blizu zida ukrašenog velikim, ravnim ružičastim kristalima poređanim u nepravilne mozaike. Sa tavanice su visile oznake pravaca ispisane iskrzanim poluotpalim slovima: 'Nexus Central, Linija 5', 'Ova strana za Aleksandxriju', 'San Huan Ortega 6,20 minuta'. Pored ovih oznaka bilo je okačeno još nekoliko monitora, čiji su ravni ekrani kao abonas crveni, zjapili prazni.
<BR>&nbsp;&nbsp;&nbsp;&nbsp;&nbsp;Patricija oseti blagu drhtavicu od vrtoglavice. Da li se stvarno nalazi tu gde je bila ili je prolazila kroz neki tegoban san, uzrokovan napornim radom?
<BR>&nbsp;&nbsp;&nbsp;&nbsp;&nbsp;"Postajete skamenjeni", reče Lenijer. "Obratite pažnju na sebe."
<BR>&nbsp;&nbsp;&nbsp;&nbsp;&nbsp;"Postajem. Da. Obraćam pažnju na to kako postajem skamenjena."
<BR>&nbsp;&nbsp;&nbsp;&nbsp;&nbsp;"Sledeći korak obično je potištenost. Dezorijentacija, fantazije, potištenost. Prošao sam kroz to."
<BR>&nbsp;&nbsp;&nbsp;&nbsp;&nbsp;"Oh?" Piljila je u bele ploče između svojih stopala.
<BR>&nbsp;&nbsp;&nbsp;&nbsp;&nbsp;"Trebalo bi da voz stigne u roku od pet do deset minuta", reče Lenijer. Gurnuo je ruke u džepove i pridružio joj se u posmatranju poda.
<BR>&nbsp;&nbsp;&nbsp;&nbsp;&nbsp;"Dobro se osećam", reče Patricija. Nije verovala samoj sebi ali, s druge strane, stvarno se osećala lošije svojevremeno, pre ispita na univerzitetu, nego sada. Izdržaće. Morala je. "Pitam se jedino ima li boljih načina za podučavanje novodošlih. Ovo mi deluje prilično nasumično."
<BR>&nbsp;&nbsp;&nbsp;&nbsp;&nbsp;"Probali smo i na druge načine."
<BR>&nbsp;&nbsp;&nbsp;&nbsp;&nbsp;"I nije vredelo?"
<BR>&nbsp;&nbsp;&nbsp;&nbsp;&nbsp;"Ništa bolje, samo još lošije u izvesnim slučajevima."
<BR>&nbsp;&nbsp;&nbsp;&nbsp;&nbsp;Dašak vazduha pirnuo je iz tunela. Patricija požele da gvirne preko ivice platforme, ne bi li videla na kojoj vrsti mehanizma su se kretala podzemna vozila.
<BR>&nbsp;&nbsp;&nbsp;&nbsp;&nbsp;Dno kanala je bilo bez ikakvih crta: ni šina, ni bilo koje druge opreme.
<BR>&nbsp;&nbsp;&nbsp;&nbsp;&nbsp;Iz tunela je zviždeći izašla džinovska aluminijumska stonoga s pramcem obeleženim ukrštenim zelenim linijama i bez prozora. Zaustavila se naglo i stala tiho da zuji dok su se vrata klizeći otvarala. U čelnom vagonu stajao je jedan stražar-marinac sa pištoljem u futroli i laserskom puškom u ruci.
<BR>&nbsp;&nbsp;&nbsp;&nbsp;&nbsp;"Gospodine Lenijer", pozdravio je elegantno salutirajući.
<BR>&nbsp;&nbsp;&nbsp;&nbsp;&nbsp;"Čarli, ovo je Patricija Vaskez. Još jedna zelena značka. Patricija, ovo je kaplar Harli Vurc. Po svoj prilici viđaćete se često. Čarli je naš glavni čovek na nultoj voznoj liniji."
<BR>&nbsp;&nbsp;&nbsp;&nbsp;&nbsp;"Sprečavam budžume da se švercuju", reče Ćarli cereći se i rukujući se sa Patricijom.
<BR>&nbsp;&nbsp;&nbsp;&nbsp;&nbsp;Lenijer joj rukom dade znak da uđe prva. Uopšte uzev, unutrašnjost je ličila na svako drugo srazmerno brzo prevozno sredstvo. Plastična sedišta i metalna oprema behu u dobrom stanju. Bilo je očito da, prema zamisli tvoraca, kola nisu bila predviđena za gužve. Nije bilo rukohvata ili prečaga za putnike koji bi stajali - a raspored sedišta bio je komotan, sa dosta prostora za noge. Nije bilo nikakvih reklama. Odista, u ovim kolima nije se dala primetiti ama baš nijedna oznaka.
<BR>&nbsp;&nbsp;&nbsp;&nbsp;&nbsp;"Kao stari BART u San Francisku", reče Patricija. Godinama se nije vozila BART-om u metrou Los Anđelesa.
<BR>&nbsp;&nbsp;&nbsp;&nbsp;&nbsp;Smestili su se na sedišta. Nije imala nikakav osećaj kretanja sve dok nije pogledala kroz velike okrugle prozore, razmeštene na nejednakim rastojanjima po stranama vozila. Stanica je bila samo prolazna zamagljenost. Zatim je zavladala tama, remećena jedino bleskanjem belih uspravnih šipki.
<BR>&nbsp;&nbsp;&nbsp;&nbsp;&nbsp;"Naprosto ne liči toliko mnogo na budućnost", reče ona. "Prepoznatljivo je. Uvek sam mislila da budućnost treba da bude toliko različita da se ne može prepoznati. Posebno ako je reč o budućnosti udaljenoj hiljadu godina. Ali ovde su zgrade, podzemni prolazi hoću da kažem, zbog čega nema transmitera materije?"
<BR>&nbsp;&nbsp;&nbsp;&nbsp;&nbsp;"Aleksandrija i ovaj železnički sistem znatno su stariji od drugih delova Kamena. Kada obiđete sve i podrobnije osmotrite stvari, zapazićete velike razlike između naše tehnologije i ovog. Pored toga..."
<BR>&nbsp;&nbsp;&nbsp;&nbsp;&nbsp;Zastao je. "Valja uzeti u obzir istoriju. Zastoje. Smetnje. I stagnacije."
<BR>&nbsp;&nbsp;&nbsp;&nbsp;&nbsp;"Što ću uskoro upoznati."
<BR>&nbsp;&nbsp;&nbsp;&nbsp;&nbsp;"Tako je", reče Lenijer. "Da li sada osećate bilo kakvo kretanje? Ubrzanje?"
<BR>&nbsp;&nbsp;&nbsp;&nbsp;&nbsp;Namrgodila se. "Ne. Ali možda smo krenuli polako..."
<BR>&nbsp;&nbsp;&nbsp;&nbsp;&nbsp;"Vozovi ubrzavaju po stopi od četiri g."
<BR>&nbsp;&nbsp;&nbsp;&nbsp;&nbsp;"Čekajte malo." Okrenula je glavu prema prozoru i zagledala se u šipke bele svetlosti koje su promicale, a onda se namršti. "Aleksandrija... hoću da kažem, ona nije ispravno isplanirana."
<BR>&nbsp;&nbsp;&nbsp;&nbsp;&nbsp;Lenijer ju je strpljivo posmatrao. Ona je po svoj prilici bila izuzetna, ali je u mnogo pogleda delovala tako mlada. Borila se da sačuva izgled devojčice u školskom uzrastu.
<BR>&nbsp;&nbsp;&nbsp;&nbsp;&nbsp;"Kamen mora da ubrzava i usporava, zar ne? Baš kao i ovaj voz. Ali ja sada ne osećam nikakvo kretanje i... komore bi trebalo da imaju podove pod uglom, da bi neutralisale snagu potiska, izlivanje vode iz jezera i rezervoara - dakle više zidove na jednoj strani. Izlivanje vode usled ubrzanja; saobraćajnice postavljene pod izvesnim uglom, radi neutralisanja."
<BR>&nbsp;&nbsp;&nbsp;&nbsp;&nbsp;"U komorama nema nikakvih uređaja ili mera koji omogućavaju ovakvu vrstu ubrzanja", reče Lenijer.
<BR>&nbsp;&nbsp;&nbsp;&nbsp;&nbsp;"Onda ubrzavaju polako?"
<BR>&nbsp;&nbsp;&nbsp;&nbsp;&nbsp;Zavrteo je glavom.
<BR>&nbsp;&nbsp;&nbsp;&nbsp;&nbsp;"Imaju ipak neki način na koji ga neutrališu?"
<BR>&nbsp;&nbsp;&nbsp;&nbsp;&nbsp;"Šesta komora", odgovoru Lanijer, "Ali to je, takođe, deo velike slike."
<BR>&nbsp;&nbsp;&nbsp;&nbsp;&nbsp;"Nagonite me da baš sve sama otkrijem."
<BR>&nbsp;&nbsp;&nbsp;&nbsp;&nbsp;"Kad god je to moguće."
<BR>&nbsp;&nbsp;&nbsp;&nbsp;&nbsp;"Da li je to neka vrsta provere?"
<BR>&nbsp;&nbsp;&nbsp;&nbsp;&nbsp;"Ne", odgovori Lenijer odlučno. "Savetnica je rekla da možete da nam pomognete. Ne sumnjam u to. Ali kada bi ovo doista bila provera vi biste u potpunosti zadovoljili." Rekao je ovo iako je gajio određene rezerve.
<BR>&nbsp;&nbsp;&nbsp;&nbsp;&nbsp;Zidovi tunela minuše i voz ulete u svetlost. Jezdili su iznad vode, krećući se brzinom od najmanje tri stotine kilometara na čas. "Na uzdignutim pravcima postoje tri šine ispod vozila: magnetska indukcija", reče Lenijer.
<BR>&nbsp;&nbsp;&nbsp;&nbsp;&nbsp;"Oh." Usredsredila je pažnju na more, jednolično prostranstvo plavo-sivog mreškanja, koje se pružalo na sever do obale magle oko poklopca. Iznad sivog prostranstva mogla je da vidi luk komore, a prema severozapadu i severoistoku udaljene ivice obale magle i obalnu liniju na visini koja je odgovarala položaju kazaljke koja pokazuje tri časa.
<BR>&nbsp;&nbsp;&nbsp;&nbsp;&nbsp;Na oko sedam kilometara udaljenosti od voza nalazio se šestougli vrh jednog tornja visokog možda pedeset metara i pola od toga širokog, čiji su niži delovi ležali skriveni u beloj magli. Jedan drugi toranj pomolio se na udaljenosti od jednog kilometra. Bio je vidljiv u potpunosti, a počivao je na vitkom okruglom pilonu.
<BR>&nbsp;&nbsp;&nbsp;&nbsp;&nbsp;Magla im je jurila u susret i odjednom se primakoše tlu. Ispod njih je strelovito promicala gusta borova šuma. U svetlosti cevi delovala je zdravo, premda plavičasto.
<BR>&nbsp;&nbsp;&nbsp;&nbsp;&nbsp;"Četvrta komora je bila rekreacioni centar, koliko smo u stanju da ocenimo", reče Lenijer. "Dakako i rezervoar i sistem za prečišćavanje vazduha. Ovde postoje četiri različita ostrva, svako s različitim prirodnim uslovima. Postoje i podvodni habitati - koralne bašte, rezervoari sa svežom vodom i rečni sistemi. Odmarališta, rezervati, ribnjaci - sve je to u zapuštenom stanju, pomalo hrama ali traje."
<BR>&nbsp;&nbsp;&nbsp;&nbsp;&nbsp;Voz je usporio i uz blago zujanje pristao na uzdignutu platformu. Dva čoveka u crnim kombinezonima potrčaše naporedo s vozom dok se nije sasvim zaustavio. Lenijer ustade i Patricija krenu za njim prema vratima. Otvorila su se jednako nečujno kao i pre.
<BR>&nbsp;&nbsp;&nbsp;&nbsp;&nbsp;Šuma, voda, zemljište - sve to u jednom veličanstvenom prizoru.
<BR>&nbsp;&nbsp;&nbsp;&nbsp;&nbsp;"Kasnije, Ćarli", reče Lenijer. Čarli je salutirao po propisu i zauzeo mesto na ulazu iza njih.
<BR>&nbsp;&nbsp;&nbsp;&nbsp;&nbsp;Čuvar platforme pope se uz stepenice do njih da bi proverio Patricijinu značku. "Dobro došli u letnji logor, gospođice Vaskez", reče on. Bacila je pogled sa šina na platformi. Nalazili su se šest metara iznad tla. Platforma je bila okružena kompleksom veoma sličnim onom iz prve komore, sa zgradama od vlaknastih ploča i zemljanim bedemom, ali sa znatno većom zelenom zgradom - poljoprivrednom laboratorijom.
<BR>&nbsp;&nbsp;&nbsp;&nbsp;&nbsp;U ovom kompleksu svi su bili odeveni u crno, u kombinacije crne i kaki boje, crne i zelene, a jedan čovek beše u crno-sivom odelu. "Obezbeđenje?" upita ona. Lenijer potvrdno klimnu dok su silazili niz stepenice platforme.
<BR>&nbsp;&nbsp;&nbsp;&nbsp;&nbsp;"Ovde držimo malu naučnu grupu i puštamo ljude da provedu odmor ili da se rekreiraju kada imaju vremena, što se ne događa često. Ova komora ima strateški značaj. Ona odvaja delove Kamena koji su u znatnijoj meri pogodni za život - od poslovnog dela."
<BR>&nbsp;&nbsp;&nbsp;&nbsp;&nbsp;"Pogonski sistem?"
<BR>&nbsp;&nbsp;&nbsp;&nbsp;&nbsp;"Da, zajedno sa sedmom komorom. U svakom slučaju, imaćete prilike da protegnete noge i upijete ono što ste do sada videli."
<BR>&nbsp;&nbsp;&nbsp;&nbsp;&nbsp;"Sumnjam", reče Patricija.
<BR>&nbsp;&nbsp;&nbsp;&nbsp;&nbsp;Lenijer je povede ka lokalnoj kafeteriji.
<BR>&nbsp;&nbsp;&nbsp;&nbsp;&nbsp;Sve u svemu, ova kafeterija malo se razlikovala od one u prvoj komori. Seli su za sto sa britanskim i zapadnonemačkim vojnicima. Lenijer ju je predstavio zapovedniku nemačkih vojnih snaga, pukovniku Hajnrihu Berensonu. "Kroz nedelju dana on preuzima komandu nad snagama bezbednosti sedme komore. Imaćete prilike da radite zajedno."
<BR>&nbsp;&nbsp;&nbsp;&nbsp;&nbsp;Berenson je bio pukovnik Svemirskih snaga Zapadne Nemačke. Sedokos i pegavog lica, bio je Lenijerove visine ali primetno mišićaviji. Pre je ličio na Irca nego na Nemca; sa svojim ne-nemačkim imenom i uglađenim manirima Patriciji je delovao kao pravi svetski čovek. Držanje mu je bilo prijateljsko iako blago uzdržano.
<BR>&nbsp;&nbsp;&nbsp;&nbsp;&nbsp;Naručila je salatu - svežu zelenu iz poljoprivredne laboratorije - i prešla pogledom po licima muškaraca i žena oko sebe. Nisu svi nosili zelene značke.
<BR>&nbsp;&nbsp;&nbsp;&nbsp;&nbsp;"Kako funkcioniše sistem znački?" upita ona Lenijera. Berenson se osmehnu i zavrte glavom kao da je reč o nekoj bolnoj temi.
<BR>&nbsp;&nbsp;&nbsp;&nbsp;&nbsp;"Nosioci crvenih znački ograničeni su na otvor bušotine u prvoj komori", reče Lenijer. "Uglavnom je to inženjersko pomoćno osoblje. Vlasnici plavih znački mogu da idu kud god požele, izuzev u šestu i sedmu komoru, ali u svim komorama osim u prvoj imaju pratnju i moraju da obavljaju sasvim određene dužnosti. Zelene značke mogu da idu u bilo koju komoru, ali stalno podležu proverama koje vrši služba bezbednosti."
<BR>&nbsp;&nbsp;&nbsp;&nbsp;&nbsp;"Ovde sam više od tri godine", reče Berenson, "a dobio sam zelenu značku tek pre tri meseca." Spustio je pogled na njenu značku i značajno klimnuo glavom. "Srećom, pronašao sam rupu u pravilima. Prihvaćeno je kao normalno da mogu sam sebe da pratim."
<BR>&nbsp;&nbsp;&nbsp;&nbsp;&nbsp;Lenijer se nasmeši. "Budimo zahvalni Bogu ako omogući da stvari teku onako glatko kako su do sada išle."
<BR>&nbsp;&nbsp;&nbsp;&nbsp;&nbsp;"Amin", reče Berenson. "Ne bih nikako voleo da doživim neku istinsku gužvu ovde."
<BR>&nbsp;&nbsp;&nbsp;&nbsp;&nbsp;"Postoje tri ranga zelenih znački. Prvi rang je najniži - nema pravo pristupa područjima koja su označena kao tajna. Drugi rang podrazumeva ograničen pristup stručnim radovima i poslovima - osoblje specijalne bezbednosti ima zelenu značku drugog ranga. Treći rang pretpostavlja slobodu koju nas dvoje delimo."
<BR>&nbsp;&nbsp;&nbsp;&nbsp;&nbsp;"To će reći da ja imam drugi rang", reče Berenson.
<BR>&nbsp;&nbsp;&nbsp;&nbsp;&nbsp;Kada su se vratili u voz, Patricija upita: "Da li činjenica da on ima drugi rang zapravo znači da ne zna tačno šta je Kamen?"
<BR>&nbsp;&nbsp;&nbsp;&nbsp;&nbsp;"Činjenica da si došao do sedme komore podrazumeva da moraš znati puno toga."
<BR>&nbsp;&nbsp;&nbsp;&nbsp;&nbsp;"Ali ne i o onom što se nalazi u bibliotekama."
<BR>&nbsp;&nbsp;&nbsp;&nbsp;&nbsp;"Ne", reče Lenijer.
<BR>&nbsp;&nbsp;&nbsp;&nbsp;&nbsp;Ovo ju je otreznilo. Berenson je bio glavešina, pa ipak nije ništa znao o bibliotekama.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Četiri vojnika u svemirskim odelima jurila su dugim, elegantnim skokovima po Mesečevoj površini. Samo su im zvezde i četvrtina Zemlje osvetljavali put. Mirski ih je posmatrao s vrha jednog velikog kamena. Sve što se od njega dalo videti bio je beli šlem. U desnoj ruci držao je električnu baklju okrenutu unazad prema drugovima iz svog tima koji su čekali u jednom kanalu, koji je izdubila neka kotrljajuća stena pre više miliona godina. Kada su ona četvorica zauzela propisne položaje, tri puta je upalio i ugasio baklju signalizirajući.
<BR>&nbsp;&nbsp;&nbsp;&nbsp;&nbsp;Cilj - maketa Mesečnog zabunkerisanog staništa - ležao je na stotinu metara iza bedema. Četiri branioca nalazila su se sada pored vazdušne komore. Mirski podiže svoju AKV-297 - automatsku projektilsku pušku marke kalašnjikov, prilagođenu za delovanje u vakuumu, i uperi je na otvor vazdušne komore.
<BR>&nbsp;&nbsp;&nbsp;&nbsp;&nbsp;Poklopac se otvorio i Mirski podiže blago cev nišaneći u metu označenu krstom u blizini signalnih svetala otvora. Pritisnuo je prstom u rukavici okidač koji se nalazio na cevi sa strane i osetio kako je puška tri puta opalila. Jedna tanka linija upaljenog baruta oslobođenog iz burenceta zasjala je nakratko u tami. Plastična meta se razletela u paramparčad u trenutku kada su se vrata otvorila.
<BR>&nbsp;&nbsp;&nbsp;&nbsp;&nbsp;Mirski je čuo kako nadzornik vežbe iščitava brojeve četvorice branilaca u svemirskim odelima naređujući im da zauzmu ležeći položaj. "Vaša vazdušna komora takođe je onesposobljena", dodade nadzornik lakonski. "Dobar rad, potpukovniče... možete nastaviti."
<BR>&nbsp;&nbsp;&nbsp;&nbsp;&nbsp;Mirski i njegova tri druga krenuše napred prema maketi. Branioci su ležali na Mesečevom tlu ispred otvorenog ulaza, bez ijednog pokreta, ako se izuzme menjanje brojeva na ekranima njihovih vitalnih merača u ruksacima. Mirski se nagnuo povrh njih i namignuo kroz vizor. Branilac ga pogleda raširenih očiju. Nije izgledao nimalo razdragan.
<BR>&nbsp;&nbsp;&nbsp;&nbsp;&nbsp;"Pogledajte preko ramena, u pravcu koji odgovara položaju kazaljke koja pokazuje dva časa, druže potpukovniče", oglasi se jedan od njegovih ljudi. Mirski se okrenu i uputi pogled tamo gde je pokazivala desetarova glomazna, zaštićena ruka i prst u rukavici.
<BR>&nbsp;&nbsp;&nbsp;&nbsp;&nbsp;Krompir, jedna oštra tačka svetlosti, jasno prepoznatljivog duguljastog oblika upravo se uzdizala iznad Mesečevog horizonta.
<BR>&nbsp;&nbsp;&nbsp;&nbsp;&nbsp;Imao je utisak da su mu ga razni ljudi čitavog života pokazivali - prva među njima Jefremova, pre tri godine.
<BR>&nbsp;&nbsp;&nbsp;&nbsp;&nbsp;"Da, vidim", potvrdi Mirski.
<BR>&nbsp;&nbsp;&nbsp;&nbsp;&nbsp;"Zbog njega treniramo, zar ne, druže potpukovniče?"
<BR>&nbsp;&nbsp;&nbsp;&nbsp;&nbsp;Mirski ništa nije odgovorio. Nadzornik se umeša zahtevajući da prekinu beskorisno čavrljanje.
<BR>&nbsp;&nbsp;&nbsp;&nbsp;&nbsp;"Zvezde imaju uši, desetaru", poučno reče Mirski vojniku. "Zauzmimo ovaj objekat i vratimo se na vreme u bazu da čujemo još koje političko predavanje." Desetar je susreo pogled Mirskog, napravio grimasu, ali više nije izustio ni reč.
<BR>&nbsp;&nbsp;&nbsp;&nbsp;&nbsp;Četiri sata kasnije u njihovom bunkeru, nadzornik vežbe koračao je duž prolaza između visećih postelja pobedničkog tima, rukujući se i srdačno im čestitajući, da bi im na kraju podelio pisma od kuće. Svaki čovek je dobio pismo, pa makar ono dolazilo od koordinatora partijske ćelije u nekom zabačenom selu. Naposletku nadzornik se zaustavio pokraj postelje Mirskog.
<BR>&nbsp;&nbsp;&nbsp;&nbsp;&nbsp;"Samo jedno pismo za vas, druže... pukovniče", reče on uručujući Mirskom jednu podebelu, pažljivo zapečaćenu i izlepljenu kovertu. Mirski uze kovertu i stade da zuri u nju, a zatim podiže pogled prema nadzorniku.
<BR>&nbsp;&nbsp;&nbsp;&nbsp;&nbsp;"Otvorite je."
<BR>&nbsp;&nbsp;&nbsp;&nbsp;&nbsp;Brižljivo je otcepio jedan kraj i izvukao pet savijenih listova hartije. "Unapređenje", reče on. Nije bio rad da ispolji previše emocija u vezi sa celom stvari.
<BR>&nbsp;&nbsp;&nbsp;&nbsp;&nbsp;"I nova naređenja za vas, druže", reče nadzornik.
<BR>&nbsp;&nbsp;&nbsp;&nbsp;&nbsp;"Gospodo, da li nas zanima da otkrijemo kuda naš novi pukovnik Pavel Mirski odlazi?"
<BR>&nbsp;&nbsp;&nbsp;&nbsp;&nbsp;"Kuda?" ču se nekoliko glasova.
<BR>&nbsp;&nbsp;&nbsp;&nbsp;&nbsp;"Natrag na Zemlju", reče Mirski.
<BR>&nbsp;&nbsp;&nbsp;&nbsp;&nbsp;"Natrag na Zemlju", ponovi nadzornik kao odjek.
<BR>&nbsp;&nbsp;&nbsp;&nbsp;&nbsp;"Ovo je - koja? - vaša četvrta vežba na Mesecu za poslednje dve godine? A sada natrag na Zemlju."
<BR>&nbsp;&nbsp;&nbsp;&nbsp;&nbsp;Ljudi su ga ispitivački promatrali, osmehujući se.
<BR>&nbsp;&nbsp;&nbsp;&nbsp;&nbsp;"U Indijski okean", reče Mirski. "Na poslednji trening za komandira bataljona."
<BR>&nbsp;&nbsp;&nbsp;&nbsp;&nbsp;"U Indijski okean!" uzviknu nadzornik, upirući prstom prema podu - simbolično označavajući Zemlju - a zatim uzdiže obe ruke gledajući naviše, prema tavanici, i klimajući glavom.
<BR>&nbsp;&nbsp;&nbsp;&nbsp;&nbsp;Ljudi živnuše i prolomi se aplauz.
<BR>&nbsp;&nbsp;&nbsp;&nbsp;&nbsp;"Sada ćete konačno dobiti te zvezde koje ste uvek toliko priželjkivali, pukovniče", reče nadzornik snažno mu prodrmavši ruku.
</TD></TR></TABLE>
<P class="next">
<A HREF=p5.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
