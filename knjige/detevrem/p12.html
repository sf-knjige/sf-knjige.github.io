<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>OTPOR
<P>&nbsp;&nbsp;&nbsp;&nbsp;&nbsp;33.
<BR>&nbsp;&nbsp;&nbsp;&nbsp;&nbsp;Sem Eikmen reče: "Džeri, pusti još jednom poziv tog tupadžije."
<BR>&nbsp;&nbsp;&nbsp;&nbsp;&nbsp;Hoskins ćušnu transkript-kocku u prorez mašine. Na ekranu kojim je prednji zid sobe upravnog odbora bio pokriven pojavi se lice Brusa Manhajma; izgledalo je sasvim isto kao na ekranu Hoskinsovog telefona onog dana kad je Manhajm pozvao. U donjem desnom uglu uporno je treptala, paleći se i gaseći, jedna zelena rozeta, što je značilo da je poziv snimljen sa znanjem i dopuštenjem pozivaoca.
<BR>&nbsp;&nbsp;&nbsp;&nbsp;&nbsp;Manhajm je bio mlađi čovek, sa punim licem i gustim talasima čvrste, crvene kose, priljubljenim uz glavu. I koža njegovog lica bila je sva crvenkasta. Iako brade već godinama nisu bile u modi, osim kod izuzetno mladih i kod izuzetno starih ljudi, Manhajm je nosio kratku, uredno potkresanu bradicu i žbunaste, male brkove.
<BR>&nbsp;&nbsp;&nbsp;&nbsp;&nbsp;Taj dobro poznati branilac dečjih prava izgledao je veoma iskreno, veoma čestito i veoma ozbiljno.
<BR>&nbsp;&nbsp;&nbsp;&nbsp;&nbsp;Hoskinsu se činilo - i veoma nervirajuće.
<BR>&nbsp;&nbsp;&nbsp;&nbsp;&nbsp;Na ekranu, Manhajm reče: "Situacija je sledeća, doktore Hoskinse: naša najnovija rasprava nije urodila baš nikakvim plodom, pa ja jednostavno više ne mogu da vam verujem na reč da tog dečaka držite u prihvatljivim uslovima."
<BR>&nbsp;&nbsp;&nbsp;&nbsp;&nbsp;"Zbog čega?" odgovori Hoskins na ekranu. "Je li moja reč iznenada postala nepouzdana?"
<BR>&nbsp;&nbsp;&nbsp;&nbsp;&nbsp;"Nije to posredi, doktore. Nemamo razloga da sumnjamo u vašu reč. Ali nemamo razloga ni da sve verujemo bez provere, a neki članovi mog savetodavnog odbora imaju utisak da sam dosad bio odveć spreman da prihvatam vaša vrednovanja dečakovog statusa. Suština je u tome što nismo izvršili inspekciju na licu mesta."
<BR>&nbsp;&nbsp;&nbsp;&nbsp;&nbsp;"Govorite o tom detetu kao da je to nekakvo skriveno oružje, doktore Manhajm."
<BR>&nbsp;&nbsp;&nbsp;&nbsp;&nbsp;Manhajm se osmehnuo, ali u njegovim bledosivim očima nije bilo mnogo veselosti. "Molim vas da razumete u kakvom sam položaju. Onaj sektor javnog mnjenja čiji sam zastupnik vrši znatan pritisak na mene, doktore Hoskinse. Uprkos svim vašim saopštenjima za javnost, mnogi ljudi i dalje su uvereni da dete koje je tako dovedeno i koje ostaje maltene kao robijaš u samici, na neodređeno dugo vreme, jeste dete podvrgnuto surovom i nehumanom postupanju."
<BR>&nbsp;&nbsp;&nbsp;&nbsp;&nbsp;"Nas dvojica smo o ovome razgovarali više puta", reče Hoskins. "To dete dobija najbolju negu na svetu, znate da je tako. Sa njim je dadilja dvadeset četiri sata na dan, zdravstveno ga pregledaju svakog dana, dobija savršeno uravnoteženu ishranu koja je već čudesno delovala na njegovo fizičko stanje. Bili bismo ludi kad bismo radili drugačije, a mi, šta god drugo da smo, ludi nismo."
<BR>&nbsp;&nbsp;&nbsp;&nbsp;&nbsp;"Priznajem da ste mi rekli sve to i ranije. Ali ipak do današnjeg dana niste dozvolili da neko dođe spolja i potvrdi sve to što govorite. A pisma koja mi stižu svakog dana - protesti, pritisak zabrinutih pojedinaca..."
<BR>&nbsp;&nbsp;&nbsp;&nbsp;&nbsp;"Možda ste vi pod nekim pritiskom, gospodine Manhajm", reče Hoskins ne baš ljubazno, "ali zar to ne bi moglo biti zbog toga što ste sami, baš vi lično, pokrenuli celu tu gungulu, pa sad vaši ljudi okreću i prema vama jedan deo te vreline koju ste sami, svojom voljom, izazvali?"
<BR>&nbsp;&nbsp;&nbsp;&nbsp;&nbsp;"Tako treba s njim govoriti, Džeri, momčino!" reče Čarli Mek Dermot, šef računovodstva.
<BR>&nbsp;&nbsp;&nbsp;&nbsp;&nbsp;"Možda je malo preoštro, čini mi se", reče Ned Kesidej. On je bio šef pravnog odeljenja; njegova je dužnost bila da, u pogledu predostrožnosti, čak i preteruje.
<BR>&nbsp;&nbsp;&nbsp;&nbsp;&nbsp;Na ekranu se nastavljao snimljeni razgovor.
<BR>&nbsp;&nbsp;&nbsp;&nbsp;&nbsp;"...nam sad ništa ne znači, doktore Hoskinse. Mi se ovde moramo stalno vraćati na jednu osnovnu istinu: to dete je otrgnuto od svoga doma i svojih roditelja..."
<BR>&nbsp;&nbsp;&nbsp;&nbsp;&nbsp;"To neandertalsko dete, gospodine Manhajm. Neandertalci su bili primitivni, divlji, nomadski oblik ljudskog roda. Može se samo nagađati da li su imali ikakve domove, pa čak i da li su razumeli postojanje odnosa roditelj-dete u našem današnjem smislu. Ne možemo to znati, ali sasvim je moguće da smo izvukli ovo dete iz jedne potpuno divljačnog, neprijateljskog, bednog postojanja - ja bih čak rekao da je to mnogo verovatnije od slike koju vi nudite, a u kojoj mi, tobože, bezobzirno istržemo to dete iz njegovog idiličnog malog porodičnog života kao na božićnoj razglednici, u pleistocenu."
<BR>&nbsp;&nbsp;&nbsp;&nbsp;&nbsp;"Da li mi vi to kažete da su neandertalci bili samo životinje i ništa više?" upita Manhajm. "Da je dete koje ste doveli iz pleistocena samo nekakav čovekoliki majmun sposoban da ide na dve noge?"
<BR>&nbsp;&nbsp;&nbsp;&nbsp;&nbsp;"Naravno ne. Ne pokušavamo da izmišljamo ništa slično. Neandertalci su bili primitivni, ali, nesumnjivo, bili su ljudska bića."
<BR>&nbsp;&nbsp;&nbsp;&nbsp;&nbsp;"...jer ako pokušavate da tvrdite da vaš zarobljenik nema ljudska prava zato što nije ljudsko biće, doktore Hoskinse, onda vam moram ukazati na to da su naučnici sasvim jednoglasni u oceni da je homo neanderthalensis, zapravo, samo podvrsta naše sopstvene rase, homo sapinensa, pa prema tome..."
<BR>&nbsp;&nbsp;&nbsp;&nbsp;&nbsp;"Isuse napaćeni Hriste!" eksplodirao je Hoskins tada. "Pa je l' vi mene uopšte slušate? Upravo sam uspeo da kažem da priznajemo činjenicu da Timi jeste čovek."
<BR>&nbsp;&nbsp;&nbsp;&nbsp;&nbsp;"Timi?" reče Manhajm.
<BR>&nbsp;&nbsp;&nbsp;&nbsp;&nbsp;"Da, to dete je ovde dobilo nadimak. Pomenut u svim novinskim izveštajima."
<BR>&nbsp;&nbsp;&nbsp;&nbsp;&nbsp;Ned Kesidej sa strane progunđa: "To je verovatno bila greška. Dovodi do prevelikog poistovećenja sa tim detetom kao pojedincem. Daš nekome ime i taj počne da izgleda suviše stvaran u očima javnosti; a onda, ako se posle desi neka nevolja..."
<BR>&nbsp;&nbsp;&nbsp;&nbsp;&nbsp;"Dete jeste stvarno, Nede", reče Hoskins. "A nevolja neće biti nikakvih."
<BR>&nbsp;&nbsp;&nbsp;&nbsp;&nbsp;Na ekranu Manhajm je govorio: "Vrlo dobro, doktore. Mi smo, dakle saglasni, oko toga da govorimo o ljudskom detetu. Između nas dvojice nema stvarnog neslaganja ni o još jednoj bitnoj stvari, a ona se, kao što rekoh maločas, sastoji u tome što ste vi svojevoljno uzeli to dete u vaše starateljstvo, iako nemate nikakvo zakonsko pravo na to. Vi ste, u suštini, kidnapovali to dete, mogao bih sasvim precizno reći."
<BR>&nbsp;&nbsp;&nbsp;&nbsp;&nbsp;"Zakonsko pravo? Po kom zakonu? Gde? Kažite mi koje sam to zakone prekršio. Pokažite mi taj pleistocenski sud koji bi mi mogao suditi!"
<BR>&nbsp;&nbsp;&nbsp;&nbsp;&nbsp;"Činjenica da ljudi pleistocena nemaju sudstvo ne znači da nemaju ljudska prava", reče Manhajm glatko. "Primetićete da sadašnjim vremenom govorim o tom izumrlom narodu. Sad kad je vremeplovstvo postalo stvarnost koja dejstvuje, sve je u sadašnjem vremenu. Ako smo u mogućnosti da se mešamo u živote ljudi od pre četrdeset hiljada godina, onda moramo, neizbežno, proširiti na te ljude sva ona ljudska prava i svu onu učtivost koje, u našem društvu, smatramo neotuđivim. Vi svakako ne biste pokušali da mi kažete da firma 'Stasis Tehnologije' ima pravo da posegne u neko selo u današnjem Brazilu ili Zairu ili Indoneziji i da tek tako ugrabi ma koje dete, iz ćefa, samo zato što tamo..."
<BR>&nbsp;&nbsp;&nbsp;&nbsp;&nbsp;"Ovo je jedinstveni opit, od ogromnog naučnog značaja, gospodine Manhajm!" zamuca Hoskins.
<BR>&nbsp;&nbsp;&nbsp;&nbsp;&nbsp;"Sad mi se čini da vi ne slušate mene, doktore Hoskinse. Ja ne raspravljam o pobudama; ja govorim o jednostavnim činjenicama zakona. Čak i ako se želi izvršiti naučno istraživanje, da li biste smatrali da imate pravo da se sjurite na neko dete u njegovom rodnom selu u nekoj današnjoj plemenskoj kulturi i da ga dovedete ovamo kako bi ga antropolozi proučavali, bez obzira na osećanja njegovih roditelja ili staratelja?"
<BR>&nbsp;&nbsp;&nbsp;&nbsp;&nbsp;"Svakako ne."
<BR>&nbsp;&nbsp;&nbsp;&nbsp;&nbsp;"Ali plemenske kulture iz prošlosti su prostor za vaš slobodan lov?"
<BR>&nbsp;&nbsp;&nbsp;&nbsp;&nbsp;"Pa tu nema analogije", reče Hoskins. "Prošlost je sklopljena knjiga. To dete, koje mi sad imamo u svome starateljstvu, već je mrtvo, gospodine Manhajm, četrdeset hiljada godina."
<BR>&nbsp;&nbsp;&nbsp;&nbsp;&nbsp;Ned Kesidej jeknu i poče žestoko da odmahuje glavom. Hoskins zaključi da je Ned sigurno uočio, u izgovorenim rečima, nova i uznemirujuća zakonska razgranavanja koja, verovatno, nipošto nije trebalo uvoditi u razgovor.
<BR>&nbsp;&nbsp;&nbsp;&nbsp;&nbsp;"Vidim", reče Manhajm. "Mrtvo dete, a dadilja se trudi oko njega dvadeset četiri sata dnevno? Ma, hajdete, doktore Hoskinse. Takvo razmišljanje sasvim je neosnovano. U eri plovljenja kroz vreme, ona stara razgraničenja između pojma 'mrtav' i pojma 'živ' nemaju više istu vrednost kao pre. Vi ste tu sklopljenu knjigu, koju pomenuste, otvorili i ne možete je sada zatvoriti samo snagom svojih reči. Sviđalo se to vama ili ne, mi sad živimo u epohi paradoksa. To dete je živo jednako kao vi i ja, sad kad ste ga prebacili iz njegove sopstvene ere u našu, a obojica se slažemo u tome da je ljudsko i da zaslužuje da se prema njemu postupa kao prema ma kom drugom detetu. A to nas neposredno vraća na pitanje nege tog deteta dok je među nama. Možemo ga zvati žrtvom kidnapovanja, ili podjektom jedinstvenog naučnog opita, ili nevoljnim gostom u našoj eri, možemo tu izvoditi semantičke zaokrete koliko god vam je volja - ali, zapravo, jedino važna stvar jeste ta da ste vi proizvoljno izbacili jedno dete iz njegove rodne životne sredine, bez pristanka ma koga od onih ljudi kojih se to ticalo, i sad držite to dete pod ključem, u nekakvom izdvojenom prostoru. Moramo li se i dalje vrteti u krugu? Ovde postoji samo jedna tema za razgovor. Vi znate koja. Zastupam veliki broj zabrinutih ljudi; od mene je zatraženo da procenim da li se ljudska prava tog nesrećnog deteta poštuju kako valja i treba."
<BR>&nbsp;&nbsp;&nbsp;&nbsp;&nbsp;"Protivim se toj vašoj upotrebi reči 'nesrećnog'. Objasnio sam, već toliko puta, da je to dete..."
<BR>&nbsp;&nbsp;&nbsp;&nbsp;&nbsp;"U redu. Povlačim tu reč ako vam ona toliko smeta. Ostatak moje izjave ostaje nepromenjen."
<BR>&nbsp;&nbsp;&nbsp;&nbsp;&nbsp;Hoskins reče, ne trudeći se da prikrije da mu je strpljenje već veoma istanjeno: "Šta vi, konkretno, hoćete od nas, gospodine Manhajm?"
<BR>&nbsp;&nbsp;&nbsp;&nbsp;&nbsp;"Rekao sam vam. Inspekciju na licu mesta, tako da lično procenimo u kakvom je stanju to dete i kakav je njegov stav."
<BR>&nbsp;&nbsp;&nbsp;&nbsp;&nbsp;Hoskins na ekranu zatvori oči na trenutak. "Vi ste vrlo uporan čovek, zar ne? Neće vas zadovoljiti ništa osim da lično dođete ovde i lično proverite?"
<BR>&nbsp;&nbsp;&nbsp;&nbsp;&nbsp;"Znate odgovor na to."
<BR>&nbsp;&nbsp;&nbsp;&nbsp;&nbsp;"Pa dobro, moraću vas pozvati kroz izvesno vreme, gospodine Manhajm. Mi smo dopuštali pristup do Timija samo kvalifikovanim naučnim istraživačima, a ja nisam siguran da vi spadate u tu vrstu. Moraću da sazovem sastanak mog odbora da bismo o svemu ovome raspravili. Mnogo vam hvala što ste zvali, gospodine Manhajm. Bilo je zadovoljstvo razgovarati sa vama."
<BR>&nbsp;&nbsp;&nbsp;&nbsp;&nbsp;Ekran je potamneo.
<BR>&nbsp;&nbsp;&nbsp;&nbsp;&nbsp;Hoskins pogledom pređe po sali.
<BR>&nbsp;&nbsp;&nbsp;&nbsp;&nbsp;"Dakle? Stvar je takva. Problem vidite. Ovo je kao da mi je buldog zagrizao nogavicu pantalona. Neće pustiti, ma kako ja pokušavao da ga otresem."
<BR>&nbsp;&nbsp;&nbsp;&nbsp;&nbsp;Ned Kesidej reče: "Ako i uspeš da ga otreseš, on će te istog trenutka ponovo napasti, ali je vrlo verovatno da će ti tada zariti zube u nogu, Džeri, a ne samo u nogavicu."
<BR>&nbsp;&nbsp;&nbsp;&nbsp;&nbsp;"Šta mi ti to govoriš, Nede?"
<BR>&nbsp;&nbsp;&nbsp;&nbsp;&nbsp;"Kažem da treba da ga pustimo da obavi taj pregled na licu mesta. I da to bude naš gest dobre volje."
<BR>&nbsp;&nbsp;&nbsp;&nbsp;&nbsp;"To je tvoj pravni savet, posle dobrog razmišljanja?"
<BR>&nbsp;&nbsp;&nbsp;&nbsp;&nbsp;Kesidej klimnu glavom. "Blokiraš tog tipa već nedeljama, je l' tako? On pozove, ti ga vozaš, on opet pozove, ti nađeš neki novi štos da odbiješ njegove razloge, i sve tako, ponovo i ponovo. Ali to ne možeš večno. Tip je tvrdoglav koliko i ti, a razlika se sastoji u tome što u njegovom slučaju tvrdoglavost izgleda kao posvećenost plemenitom cilju, a u tvom slučaju kao hotimično onemogućavanje. On je tek sad, prvi put, konkretno zatražio da uđe u naše prostorije, je l' tako?"
<BR>&nbsp;&nbsp;&nbsp;&nbsp;&nbsp;"Tako je", reče Hoskins.
<BR>&nbsp;&nbsp;&nbsp;&nbsp;&nbsp;"Vidiš? Uvek može da navali nekim novim manevrom. A ti ne možeš uvek tome da pariraš novim saopštenjima za štampu i novim subeteričnim intervjuima sa Kandidom Devenejom. Jer će Manhajm, tras, javno, da postavi tezu da se ovde prikriva nešto strašno, da mi krijemo neku stravu ovde. Nek on dođe i pogleda maleckog. Onda će možda da zaklopi svoju blebetalicu dovoljno dugo da mi završimo ovaj projekat."
<BR>&nbsp;&nbsp;&nbsp;&nbsp;&nbsp;Sem Eikmen zavrte glavom. "Ne vidim ni jedan jedini razlog da kapituliramo pred navaljivanjem tog kolosalnog smetala, Nede. Bilo bi razloga kad bismo mi, recimo, držali klinca u lancima u nekom sobičku, ili kad bi klinac bio kost i koža, čirav i rahitičan, i kukao i urlikao do neba, danju i noću. Al' dečku je superdobro, tako nam bar Džeri kaže, ugojio se malo, čak čujem da nabada i nešto engleskog. Živi bolje nego što je ikad ranije živeo, a to bi trebalo da bude očigledno čak i Brusu Manhajmu."
<BR>&nbsp;&nbsp;&nbsp;&nbsp;&nbsp;"Tačno tako", reče Kesidej. "Mi nemamo šta da krijemo. Zašto, onda, pružati Manhajmu priliku da stvara privid da imamo?"
<BR>&nbsp;&nbsp;&nbsp;&nbsp;&nbsp;"Dobra poenta", reče Hoskins. On pogleda i ostale prisutne. "Želeo bih da se svi izjasnimo o ovome. Da pozovemo, ili da ne pozovemo, Manhajma ovamo da vidi Timija?"
<BR>&nbsp;&nbsp;&nbsp;&nbsp;&nbsp;"Ja kažem, do vraga sa Manhajmom", reče Sem Eikmen. "On je samo jedna štetočina, ništa više. Nema razloga, pod kapom nebeskom, da mi popustimo pred njim."
<BR>&nbsp;&nbsp;&nbsp;&nbsp;&nbsp;"Ja sam više za ovo Nedovo", reče Frenk Braton. "Neka dođe i neka vidi, i gotov posao."
<BR>&nbsp;&nbsp;&nbsp;&nbsp;&nbsp;"Rizično je", reče Čarli Mak Dermot. "Kad taj uđe, ko zna kakva će sve dalja pitanja da pokrene. Kao što Ned kaže, uvek postoji neki novi manevar. Ako mu dozvolimo da poseti dečaka, nećemo ga time skinuti sa grbače; štaviše lako je moguće da ćemo samo pogoršati sebi situaciju. Ja kažem ne."
<BR>&nbsp;&nbsp;&nbsp;&nbsp;&nbsp;"A ti, Elena?" reče Hoskins, okrenuvši se ka Eleni Sedler, šefici nabavnog odeljenja.
<BR>&nbsp;&nbsp;&nbsp;&nbsp;&nbsp;"Ja glasam da ga pustimo da dođe. Kao što reče Ned, nemamo šta da krijemo. Ne možemo dozvoliti da se on i dalje baca blatom na nas kao što je počeo. A kad se zna da je bio ovde, onda ostaje samo da svet veruje ili nama ili njemu, s tim što imamo one vrlo kratke televizijske snimke Timija koji će pokazati da smo mi u pravu."
<BR>&nbsp;&nbsp;&nbsp;&nbsp;&nbsp;Hoskins turobno klimnu glavom. "Dva za, dva protiv. Znači, moj glas će biti odlučujući. U redu, neka bude. Javiću Manhajmu da može da dođe."
<BR>&nbsp;&nbsp;&nbsp;&nbsp;&nbsp;Eikmen reče: "Džeri, jesi li siguran da hoćeš da..."
<BR>&nbsp;&nbsp;&nbsp;&nbsp;&nbsp;"Jesam", reče Hoskins. "Meni se on ne sviđa ništa više nego tebi, Seme. Niti želim da on njuška ovde, ni dva minuta. Jeste štetočina, to si dobro rekao. Ali baš zato što jeste štetočina, došao sam do zaključka da je bolje popustiti mu. Neka vidi Timija i uveri se da Timi napreduje i cveta. Neka vidi gospođicu Felouz i sam zaključi da li se ovde događa ma kakvo zlostavljanje deteta. Slažem se s Nedom da bi poseta mogla prosto da mu začepi usta. A ako se to ne desi, onda ništa, nećemo biti u gorem položaju nego sad: on će nastaviti sa svojim agitovanjem i urlikanjem, a mi ćemo nastaviti da poričemo sve njegove optužbe. Ali ako mu zabranimo posetu, nastaviće da nam omotava oko vrata razne bizarne nove optužbe, a onda Bog sam zna šta ćemo morati da činimo da bismo ih opovrgli. Znači, ja glasam da buldogu bacimo kosku. Na taj način imaćemo izgleda protiv njega; inače smo izgubili. Manhajmu će biti upućen poziv da nam dođe u posetu, i to je sve. Sastanak je završen."
<BR>
<BR>&nbsp;&nbsp;&nbsp;&nbsp;&nbsp;34.
<BR>&nbsp;&nbsp;&nbsp;&nbsp;&nbsp;Gospođica Felouz je kupala Timija, kad se u susednoj sobi začu interkom. Namrštila se što je tako prekidaju u poslu. Bacila je pogled na dečaka u kadi. Za njega kupanje više nije bilo mučenje. Sad je bilo više kao zabava: svakog dana iščekivao ga je radosno. Više mu se nije činilo da je ugrožen kad leži u toploj vodi, napola potopljen u nju. Lepo se videlo da shvata kupanje kao veličanstveni luksuz, ne samo zbog osećaja tople vode na telu, nego i zbog onog divnog trenutka kad iziđe iz kade rumen, čist, mirišući fino. Dabome da je deo radosti bio i to da malo pljuska po vodi. Što Timi duže obitava ovde, sve više liči na najobičnijeg klinca, razmišljala je gospođica Felouz.
<BR>&nbsp;&nbsp;&nbsp;&nbsp;&nbsp;Međutim, nije joj se dopadala zamisao da ostavi Timija dugo u kadi samog, bez nadzora. Nije se mnogo brinula da bi se on mogao udaviti. Mali dečaci njegovih godina ne dave se često u kadama; činilo se da ovaj dečak ima i te kako snažnu volju za samoodržanjem. Ali ako odluči da sam iziđe, pa ako se oklizne i padne...
<BR>&nbsp;&nbsp;&nbsp;&nbsp;&nbsp;Ona reče: "Odmah se vraćam, Timi. Ti ostani u kadi sam, važi?"
<BR>&nbsp;&nbsp;&nbsp;&nbsp;&nbsp;Klimnuo je glavom.
<BR>&nbsp;&nbsp;&nbsp;&nbsp;&nbsp;"Ostani u kadi. U kadi. Razumeš?"
<BR>&nbsp;&nbsp;&nbsp;&nbsp;&nbsp;"Da, Felouz."
<BR>&nbsp;&nbsp;&nbsp;&nbsp;&nbsp;Niko na svetu ne bi prepoznao, u onome što je Timi izgovorio, te dve reči: "Da, Felouz." Niko, niko sem gospođice Felouz.
<BR>&nbsp;&nbsp;&nbsp;&nbsp;&nbsp;Pohitala je, ipak se pomalo brinući, u sobu i rekla u proreze interkoma: "Ko zove?"
<BR>&nbsp;&nbsp;&nbsp;&nbsp;&nbsp;"Ja sam, doktor Hoskins, gospođice Felouz. Želeo bih znati da li Timi može da izdrži još jednu posetu, ovog popodneva."
<BR>&nbsp;&nbsp;&nbsp;&nbsp;&nbsp;"Trebalo bi da on ima slobodno popodne. Već ga kupam. On nikad nema posetioce posle kupanja."
<BR>&nbsp;&nbsp;&nbsp;&nbsp;&nbsp;"Znam. Ovo je poseban slučaj."
<BR>&nbsp;&nbsp;&nbsp;&nbsp;&nbsp;Edit je osluškivla zvuke iz kupatila. Pljuskanje je bilo vrlo bučno, Timi se očigledno dobro provodio; čula je njegov smeh.
<BR>&nbsp;&nbsp;&nbsp;&nbsp;&nbsp;Ona reče prekornim tonom: "Svi oni su posebni slučajevi, zar ne, doktore Hoskinse? Ako pustim unutra svakog ko je po nečemu poseban, dečko će takvim posebnim tipovima biti na izložbi po ceo dan i po celu noć."
<BR>&nbsp;&nbsp;&nbsp;&nbsp;&nbsp;"Ovaj je stvarno poseban, gospođice Felouz."
<BR>&nbsp;&nbsp;&nbsp;&nbsp;&nbsp;"Ja ipak radije ne bih. Ima i Timi pravo na izvesno slobodno vreme, baš kao i svako drugi. Nego, doktore Hoskinse, ako ne zamerate, ja bih se vratila da ga kupam..."
<BR>&nbsp;&nbsp;&nbsp;&nbsp;&nbsp;"Ovaj posetilac je Brus Manhajm, gospođice Felouz."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Znate da nas je Manhajm zasipao svojim standardnim montiranim optužbama i zapaljivim glupetanjima praktično od samog trenutka kad smo saopštili da je Timi stigao - to vam je poznato, zar ne?"
<BR>&nbsp;&nbsp;&nbsp;&nbsp;&nbsp;"Pa, valjda", reče gospođica Felouz. Uistinu, ona na te stvari nije obraćala mnogo pažnje.
<BR>&nbsp;&nbsp;&nbsp;&nbsp;&nbsp;"Pa, on nam je telefonirao praktično svaki treći dan, da bi saopštio ovaj ili onaj oblik svog ogorčenja. Konačno sam ga pitao šta konkretno hoće od nas, a on je odgovorio da insistira na 'inspekciji na licu mesta'. Naime, da pogleda Timija. Kao da mi ovde imamo nekakvu raketnu atomsku bazu. Stvar nas ne oduševljava, ali održali smo sastanak upravnog odbora i zaključili, konačno, da bi odbijanje donelo veću štetu nego korist. Bojim se da izbora nema, gospođice Felouz. Moramo pustiti Manhajma unutra."
<BR>&nbsp;&nbsp;&nbsp;&nbsp;&nbsp;"Danas?"
<BR>&nbsp;&nbsp;&nbsp;&nbsp;&nbsp;"Kroz približno dva sata. On je vrlo uporan čovek."
<BR>&nbsp;&nbsp;&nbsp;&nbsp;&nbsp;"Mogli ste mi to javiti znatno ranije."
<BR>&nbsp;&nbsp;&nbsp;&nbsp;&nbsp;"Da sam mogao, javio bih, gospođice Felouz. Ali kad sam pozvao Manhajma da mu saopštim da će biti pušten unutra, on me je uhvatio na iznenađenje. Rekao mi je da odmah dolazi; a kad sam kazao da nisam siguran da li se sve može izvesti odmah, počeo je iznova sa svim onim sumnjama i optužbama. Mislim da je počeo da nabacuje kako mi hoćemo da dobijemo na vremenu da bismo prikrili sve one modrice koje Timi ima na telu, od našeg bičevanja, ili nešto u toj meri blesavo. U svakom slučaju, dodao je da sutra ima mesečni sastanak svog odbora i da će mu to biti odlična prilika da izvesti o Timijevom stanju, pa prema tome..." Hoskins zaćuta. "Znam da je trebalo ranije da vam se to javi, gospođice Felouz. Molim vas da ne dižete gužvu oko ovoga. Važi? Molim vas."
<BR>&nbsp;&nbsp;&nbsp;&nbsp;&nbsp;Osetila je talas sažaljenja prema njemu. Našao se u procepu između jednog neumornog političkog agitatora i jedne prgave dadilje koja je prava gorgona... jadan taj premoreni čovek.
<BR>&nbsp;&nbsp;&nbsp;&nbsp;&nbsp;"U redu, doktore Hoskinse", reče ona. "Može, ali samo ovaj jedan put. Videću koliko ću uspešno pokriti modrice šminkom do trenutka Manhajmovog dolaska."
<BR>&nbsp;&nbsp;&nbsp;&nbsp;&nbsp;Krenula je nazad ka kupatilu, iako je Hoskinsova zahvalnost još izlazila iz interkoma. Timi je žustro vodio pomorsku bitku između jedne zelene plastične patke i jednog purpurnog plastičnog morskog čudovišta. Činilo se da patkica pobeđuje.
<BR>&nbsp;&nbsp;&nbsp;&nbsp;&nbsp;"Imaćeš društvo popodne", reče mu gospođica Felouz. Kipela je od besa. "Dolazi jedan čovek da proveri kakvi smo. Da vidi da li smo te zlostavljali, ako možeš u to poverovati. Zlostavljali!"
<BR>&nbsp;&nbsp;&nbsp;&nbsp;&nbsp;Timi joj uputi prazan pogled. Njegov početnički engleski rečnik nije dosezao ni približno tako daleko. Niti je Edit očekivala da će on razumeti.
<BR>&nbsp;&nbsp;&nbsp;&nbsp;&nbsp;"Ko dođe?" upita on.
<BR>&nbsp;&nbsp;&nbsp;&nbsp;&nbsp;"Jedan čika", reče ona. "Posetilac."
<BR>&nbsp;&nbsp;&nbsp;&nbsp;&nbsp;Timi klimnu glavom. "Dobar čika?"
<BR>&nbsp;&nbsp;&nbsp;&nbsp;&nbsp;"Pa, nadajmo se. E, hajde, vreme je da te vadimo iz kade i sušimo."
<BR>&nbsp;&nbsp;&nbsp;&nbsp;&nbsp;"Još kupa! Još kupa!"
<BR>&nbsp;&nbsp;&nbsp;&nbsp;&nbsp;"Još kupa sutra. Hajde, Timi!"
<BR>&nbsp;&nbsp;&nbsp;&nbsp;&nbsp;Nevoljno se ispentrao iz kade. Gospođica Felouz ga je osušila peškirom i na brzinu pregledala. Ne, nikakvih tragova od korbača. Niti ikakvih ozleda. Dečko je bio u odličnom stanju. Osobito ako se uporedi sa onim jezivo prljavim, perutavim, izgrebanim stvorenjem punim modrica koje se istumbalo iz stasisnog zahvata zajedno sa gomilom zemlje, šljunka, mrava i busenja, one prve noći, čudne i strašne. Timi je sav zračio dobrim zdravljem. Dobio je, od onda, dva-tri kilograma težine; njegove ogrebotine su se zalečile, a zbirka modrica mu je nestala još davno. Kosa mu je bila uredno podšišana; nokti podrezani. Neka samo Brus Manhajm pokuša da nađe nešto zbog čega bi se požalio! Neka pokuša!"
<BR>&nbsp;&nbsp;&nbsp;&nbsp;&nbsp;Normalno bi obukla Timija, posle kupanja, u pidžamu; ali sad je sve bilo drugačije, zbog ovog veoma posebnog posetioca koji je dolazio. Znači, svečano odelo; purpurni triko sa crvenim dugmetima, pomisli gospođica Felouz.
<BR>&nbsp;&nbsp;&nbsp;&nbsp;&nbsp;Timi se široko nasmeši, videvši ga: i on je najviše voleo baš taj triko.
<BR>&nbsp;&nbsp;&nbsp;&nbsp;&nbsp;"A sad nešto lepo da glocnemo, pre nego što nam društvo stigne. Šta kažeš ti na to, Timi?"
<BR>&nbsp;&nbsp;&nbsp;&nbsp;&nbsp;Još se tresla od gneva.
<BR>&nbsp;&nbsp;&nbsp;&nbsp;&nbsp;Brus Manhajm, pomisli ona ledeno. Petljaroš. Čovek koji pravi nevolje. On sebe naziva dečjim tribunom! Ko je njemu ikad rekao da bude zastupnik ičega? Profesionalni agitator, eto šta je on. Jedan dosadni stvor, ali na javnoj sceni.
<BR>&nbsp;&nbsp;&nbsp;&nbsp;&nbsp;"Gospođice Felouz?"
<BR>&nbsp;&nbsp;&nbsp;&nbsp;&nbsp;Opet je kroz interkom dopirao Hoskinsov glas.
<BR>&nbsp;&nbsp;&nbsp;&nbsp;&nbsp;"Šta je sad, doktore? Manhajm treba da stigne tek kroz nekih pola sata, tako sam bar ja mislila."
<BR>&nbsp;&nbsp;&nbsp;&nbsp;&nbsp;"Poranio je", reče Hoskins. "On je takav čovek, bojim se." U Hoskinsovom glasu osećala se neka čudna pokornost. "Štaviše, bojim se da je sa sobom doveo još nekog, iako nam nije najavio da će to učiniti."
<BR>&nbsp;&nbsp;&nbsp;&nbsp;&nbsp;"Dva posetioca, to je previše", reče gospođica Felouz čvrsto.
<BR>&nbsp;&nbsp;&nbsp;&nbsp;&nbsp;"Znam. Znam. Molim vas, gospođice Felouz. Pojma nisam imao da će dovesti još jednu osobu. Ali Manhajm veoma insistira da i ona vidi Timija, a ne samo on. Pa, kad smo toliko daleko otišli - a rizik je uvrediti ga - shvatate? Shvatate?"
<BR>&nbsp;&nbsp;&nbsp;&nbsp;&nbsp;Dakle, ponovo moljaka. Stvarno se boji tog Manhajma. Gde nestade onaj silni i nepobedivi doktor Džerald Hoskins koga je ona svojevremeno upoznala?
<BR>&nbsp;&nbsp;&nbsp;&nbsp;&nbsp;"I ko je ta druga osoba?" upita Edit nekoliko trenutaka posle tih misli. "Ta neočekivana gošća?"
<BR>&nbsp;&nbsp;&nbsp;&nbsp;&nbsp;"Jedna njegova saradnica; ona je konsultant pri njegovoj organizaciji. Možda je čak i znate. Verovatno je znate. Ona je stručnjak za psihički uznemirenu decu, upetljana je u svakojake državne komisije i institucije, osoba veoma visokog profila. Mogu vam čak reći da je čak bila neko vreme kandidatkinja za ovo radno mesto koje vi sad držite, ali smo zaključili - ja sam zaključio - da nema onu vrstu topline i saosećajnosti koju smo hteli. Zove se Marijana Levien. Mislim da bi mogla biti pomalo opasna. Ponajmanje možemo da rizikujemo da je ostavimo pred zatvorenim vratima, sad kad je već došla ovamo."
<BR>&nbsp;&nbsp;&nbsp;&nbsp;&nbsp;Gospođica Felouz užasnuto pokri šakom usta.
<BR>&nbsp;&nbsp;&nbsp;&nbsp;&nbsp;Marijana Levien! - pomisli ona panično. Bog neka me čuva. Bog neka čuva sve nas!
<BR>
<BR>&nbsp;&nbsp;&nbsp;&nbsp;&nbsp;35.
<BR>&nbsp;&nbsp;&nbsp;&nbsp;&nbsp;Ovalna vrata kuće lutaka otvorila su se i Hoskins je ušao, a dve prilike odmah iza njega. Hoskins je izgledao grozno. Njegovo mesnato lice bilo je otromboljeno, tako da se činilo da je ostario deset godina za jedan dan. Koža mu je imala boju olova. Oči su mu imale čudan izgled poraza i zastrašenosti, koji gospođicu Felouz još više uplaši.
<BR>&nbsp;&nbsp;&nbsp;&nbsp;&nbsp;Jedva ga je prepoznala. Šta se ovo dešava?
<BR>&nbsp;&nbsp;&nbsp;&nbsp;&nbsp;On reče, nelagodnim, niskim tonom: "Ovo je Edit Felouz, Timijeva dadilja. Gospođice Felouz, ovo su Brus Manhajm i Marijana Levien."
<BR>&nbsp;&nbsp;&nbsp;&nbsp;&nbsp;"A ono je Timi?" upita Manhajm.
<BR>&nbsp;&nbsp;&nbsp;&nbsp;&nbsp;"Da", reče gospođica Felouz bučno i robusno, da bi stvorila protivtežu Hoskinsovoj iznenadnoj snishodljivosti. "Ovo je Timi!"
<BR>&nbsp;&nbsp;&nbsp;&nbsp;&nbsp;Dečko je bio u zadnjoj sobi, svojoj sobi za spavanje i igranje, a kad je čuo da dolaze posetioci provirio je samo glavom, neodlučno, iza vrata. Sad, međutim, pođe ka njima, postojanim, elastičnim, preduzimljivim koracima koji od Edit izmamiše nečujno, unutrašnje, klicanje.
<BR>&nbsp;&nbsp;&nbsp;&nbsp;&nbsp;Tako je, Timi, pokaži im! Jesmo li te zlostavljali? Da li se kriješ ispod kreveta, tresući se od straha i jada?"
<BR>&nbsp;&nbsp;&nbsp;&nbsp;&nbsp;Sav sijajući, zato što je bio u svojoj najboljoj odeći, dečko energično priđe gostima i zapilji se u njih, ne krijući radoznalost.
<BR>&nbsp;&nbsp;&nbsp;&nbsp;&nbsp;Ovo ti je dobro, pomisli gospođica Felouz. Štaviše, dobro je za sve nas!
<BR>&nbsp;&nbsp;&nbsp;&nbsp;&nbsp;"Dakle, tako", reče Manhajm. "Ti si Timi."
<BR>&nbsp;&nbsp;&nbsp;&nbsp;&nbsp;"Timi", reče Timi. Ali od svih prisutnih jedino je gospođica Felouz znala da je on izgovorio baš to.
<BR>&nbsp;&nbsp;&nbsp;&nbsp;&nbsp;Dečko pruži ruku gore ka Manhajmu. Ovaj očigledno zaključi da dečko hoće da se rukuje, pa mu pruži ruku, ali Timi o rukovanju nije imao pojma. Izbegao je Manhajmovu pruženu ruku i malo zamahao svojom rukom levo-desno, pokazujući izvesno nestrpljenje, ali i pružajući se uvis najviše što je mogao. Manhajm je izgledao zbunjeno.
<BR>&nbsp;&nbsp;&nbsp;&nbsp;&nbsp;"Vaša kosa", reče gospođica Felouz. "Pretpostavljam da nikad ranije nije video nikoga sa riđom kosom. Sigurno to nisu imali u neandertalskim vremenima, a među posetiocima ovde nije bilo riđokosih. Timija, izgleda, silno očaravaju sve vrste svetle kose."
<BR>&nbsp;&nbsp;&nbsp;&nbsp;&nbsp;"Aha", reče Manhajm. "Znači, to je to."
<BR>&nbsp;&nbsp;&nbsp;&nbsp;&nbsp;Široko se osmehnuo, a onda kleknuo. Timi je odmah zavukao prste u Manhajmovu gustu, gipku kosu. Ne samo boja, nego i gipkost te talasave kose predstavljali su za Timija, činilo se, novinu; temeljito se pozabavio ispitivanjem tih neobičnih pojava.
<BR>&nbsp;&nbsp;&nbsp;&nbsp;&nbsp;Manhajm je to trpeo, izvrsno raspoložen. Gospođica Felouz uvide da je već počela da menja svoju sliku o Manhajmu, koji nije bio ni približno ono što je zamišljala. Jer ona je očekivala da će uleteti neki radikal užagrenih očiju koji će još sa vrata početi da izriče optužbe, čita manifeste i kategorično zahteva reforme. Pokazalo se da je Manhajm prilično blag i prijatan čovek, da izgleda misaono i ozbiljno, da je mlađi nego što je očekivala i da vrlo brzo uspostavlja prijateljstvo sa Timijem.
<BR>&nbsp;&nbsp;&nbsp;&nbsp;&nbsp;Marijana Levien je, međutim, bila nešto sasvim drugo. Čak i Timi, kad se umorio od proučavanja Manhajmove kose i kad se okrenuo da pogleda drugog posetioca, kao da nije znao šta da misli.
<BR>&nbsp;&nbsp;&nbsp;&nbsp;&nbsp;Gospođica Felouz je svoje mišljenje o njoj već uobličila: Levienova joj je bila antipatična već na prvi pogled. Naslućivala je, štaviše, da se Hoskins toliko oneraspoložio upravo zbog Levienove, a ne zbog Manhajma.
<BR>&nbsp;&nbsp;&nbsp;&nbsp;&nbsp;Šta će ona ovde? - pitala se gospođica Felouz. Koju vrstu gužve misli da nam pravi?
<BR>&nbsp;&nbsp;&nbsp;&nbsp;&nbsp;Levienova je bila poznata širom negovateljičke profesije kao ambiciozna, agresivna, protivurečna žena, vešta u samoreklamerstvu i postojanom karijerizmu. Gospođica Felouz se nikad dosad nije susrela licem u lice sa Levienovom, ali, gledajući je sad, dođe do zaključka da je to osoba zaista onoliko zastrašujuća i nedobrodošla koliko se i pričalo.
<BR>&nbsp;&nbsp;&nbsp;&nbsp;&nbsp;Levienova je više ličila na glumicu... ili poslovnu ženu... ili na glumicu koja igra ulogu poslovne žene... nego na ma kakvog stručnjaka za negovanje dece. Na sebi je imala gracioznu haljinu od gusto utkanih vlakana metalnog izgleda, na prsima ogroman, blešteći, zlatni privesak u obliku sunca, a oko glave i preko svog širokog čela traku od složeno utkanog zlata. Kosa joj je bila crna i blistava, pritegnuta čvrsto unazad da bi se pojačao utisak dramatičnosti. Usne su joj bile blistavo crvene, oči drečavo okružene šminkom. Nevidljivi oblak parfema okruživao je Levienovu.
<BR>&nbsp;&nbsp;&nbsp;&nbsp;&nbsp;Gospođica Felouz je zgađeno zurila u nju. Bilo je teško zamisliti kako je doktor Hoskins mogao i za delić sekunde da uzme u obzir ovakvu kandidatkinju za čuvanje Timija. Bila je suprotnost gospođici Felouz, takoreći u svakom pogledu. Ali zašto se Marijana Levien uopšte zainteresovala za takav posao? - pitala se Edit. To je posao koji zahteva odvajanje od sveta i potpunu posvećenost dužnosti. Dok ova Levienova, to je gospođici Felouz bilo poznato, večito nekud ide, zvrji po naučnim skupovima širom sveta, ustaje i iznosi čvrsta uverenja za koja iskusniji ljudi uglavnom nalaze da su protivurečna i problematična. Ta žena je puna iznenađujućih zamisli o upotrebi visoke tehnologije da bi se rehabilitovala teška deca: o ubacivanju čudesne svetlucave futurističke mašinerije tamo gde se posao, tokom glavnine ljudskog postojanja na ovom svetu, najčešće uspešno obavljao pomoću najobičnije ljubavi i odanosti.
<BR>&nbsp;&nbsp;&nbsp;&nbsp;&nbsp;Levienova je bila spretna političarka - večito je bila u nekom komitetu za nešto, ili savetnik u nekoj uticajnoj radnoj grupi za nešto, svuda je stizala da se pojavi u nekoj značajnoj ulozi. Visoko vidljiva osoba, osoba koja se u svojoj profesiji diže kao raketa. Ako je Levienova poželela ovo radno mesto koje je na kraju pripalo gospođici Felouz, to je moglo biti samo zato što je računala da će preko Timija na kraju odskočiti do nečeg mnogo krupnijeg.
<BR>&nbsp;&nbsp;&nbsp;&nbsp;&nbsp;Ja sam sigurno veoma staromodna, razmišljala je gospođica Felouz. Videla sam samo priliku da donekle pomognem jednom, malom dečaku kome je bilo potrebno neobično mnogo ljubavi i pažnje.
<BR>&nbsp;&nbsp;&nbsp;&nbsp;&nbsp;Timi pruži ruku prema sjaktavoj, metalastoj haljini Marijane Levien. Oči su mu blistale oduševljenjem.
<BR>&nbsp;&nbsp;&nbsp;&nbsp;&nbsp;"Lepo", reče on.
<BR>&nbsp;&nbsp;&nbsp;&nbsp;&nbsp;Levienova je brzo uzmakla jedan korak nazad, van dečakovog domašaja. "Šta je rekao?"
<BR>&nbsp;&nbsp;&nbsp;&nbsp;&nbsp;"Divi se vašoj haljini", reče gospođica Felouz. "Hteo bi samo da je dodrne."
<BR>&nbsp;&nbsp;&nbsp;&nbsp;&nbsp;"Ja bih radije da je ne dodiruje. Ona se lako oštećuje."
<BR>&nbsp;&nbsp;&nbsp;&nbsp;&nbsp;"Onda treba dobro da pripazite. On je vrlo brz."
<BR>&nbsp;&nbsp;&nbsp;&nbsp;&nbsp;"Lepo", reče Timi opet. "Hoće."
<BR>&nbsp;&nbsp;&nbsp;&nbsp;&nbsp;"Ne, Timi. Ne. Ne sme dira."
<BR>&nbsp;&nbsp;&nbsp;&nbsp;&nbsp;"Hoće!"
<BR>&nbsp;&nbsp;&nbsp;&nbsp;&nbsp;"Žao mi je. Ne. NE."
<BR>&nbsp;&nbsp;&nbsp;&nbsp;&nbsp;Timi je pogleda nesrećno. Ali ne poseže više ka haljini Marijane Levien.
<BR>&nbsp;&nbsp;&nbsp;&nbsp;&nbsp;"Da li vas on razume?" upita Manhajm.
<BR>&nbsp;&nbsp;&nbsp;&nbsp;&nbsp;"Pa haljinu više ne dira, zar ne?" upita gospođica Felouz, smešeći se.
<BR>&nbsp;&nbsp;&nbsp;&nbsp;&nbsp;"A vi razumete njega?"
<BR>&nbsp;&nbsp;&nbsp;&nbsp;&nbsp;"Ponekad. Često."
<BR>&nbsp;&nbsp;&nbsp;&nbsp;&nbsp;"To njegovo groktanje", reče Levienova. "Šta mislite, šta li mu je to moglo značiti?"
<BR>&nbsp;&nbsp;&nbsp;&nbsp;&nbsp;"Rekao je 'lepo'. Za vašu haljinu. Onda je rekao 'hoće'. Mislio je, hoće da je dodirne."
<BR>&nbsp;&nbsp;&nbsp;&nbsp;&nbsp;"A on je to govorio engleski?" upita Manhajm iznenađeno. "Ne bih pogodio."
<BR>&nbsp;&nbsp;&nbsp;&nbsp;&nbsp;"Njegova artikulacija nije dobra, verovatno iz nekog fiziološkog razloga. Ali ja razumem šta kaže. Ima rečnik od... možda stotinu engleskih reči, možda i malo više od stotinu. Nauči po nekoliko novih reči svakog dana. Sad ih već sam hvata. On je verovatno oko četiri godine star, razumete. Iako Timi počinje sa tako velikim zakašnjenjem, njegova jezička sposobnost je normalna, ona koju biste i očekivali kod deteta te starosti. A zakašnjenje - zakašnjenje nadoknađuje vrlo brzo."
<BR>&nbsp;&nbsp;&nbsp;&nbsp;&nbsp;"Kažete da neandertalsko dete ima istu jezičku sposobnost kao ljudsko dete?" upita Marijana Levien.
<BR>&nbsp;&nbsp;&nbsp;&nbsp;&nbsp;"On jeste ljudsko dete."
<BR>&nbsp;&nbsp;&nbsp;&nbsp;&nbsp;"Da. Da, naravno. Ali drugačije. Jedna zasebna podvrsta, zar ne? Prema tome, bilo bi razumno očekivati razlike u mentalnoj sposobnosti, koje bi bile jednako velike kao i razlike u fizičkoj građi. Njegova izuzetno primitivna facijalna struktura..."
<BR>&nbsp;&nbsp;&nbsp;&nbsp;&nbsp;Gospođica Felouz oštro reče: "Nije baš toliko primitivna, gospođo Levien. Idite pa pogledajte, jednog dana, nekog šimpanzu, ako hoćete da vidite kako izgleda istinski podljudsko lice. Timi ima neke neuobičajene anatomske crte, ali..."
<BR>&nbsp;&nbsp;&nbsp;&nbsp;&nbsp;"Vi ste upotrebili reč podljudsko, a ne ja", reče Levienova.
<BR>&nbsp;&nbsp;&nbsp;&nbsp;&nbsp;"Ali ste vi to mislili."
<BR>&nbsp;&nbsp;&nbsp;&nbsp;&nbsp;"Gospođice Felouz! Doktorko Levien! Molim vas! Nema razloga za takvu zlovolju!"
<BR>&nbsp;&nbsp;&nbsp;&nbsp;&nbsp;Doktorka Levien? - pomisli gospođica Felouz, bacivši hitro pogled ka Hoskinsu. Pa, dabome, dabome. To je verovatno tako.
<BR>&nbsp;&nbsp;&nbsp;&nbsp;&nbsp;Manhajm reče, gledajući oko sebe: "Ove sobice ovde - to je dečakova celokupna životna sredina?"
<BR>&nbsp;&nbsp;&nbsp;&nbsp;&nbsp;"Tako je", odgovori gospođica Felouz. "Ona prostorija pozadi mu je spavaća soba i soba za igru. Jede ovde, a ono mu je kupatilo. Ja imam svoj životni prostor tamo, a ono su ostave za smeštaj raznih stvari."
<BR>&nbsp;&nbsp;&nbsp;&nbsp;&nbsp;"Nikada ne izlazi iz ove zatvorene oblasti?"
<BR>&nbsp;&nbsp;&nbsp;&nbsp;&nbsp;"Nikad", reče gospođica Felouz. "Ovo je stasisni mehur. Timi iz njega ne izlazi, nikad."
<BR>&nbsp;&nbsp;&nbsp;&nbsp;&nbsp;"Vrlo ograničen način života, zar ne?"
<BR>&nbsp;&nbsp;&nbsp;&nbsp;&nbsp;Hoskins zabrza: "To je nužno ograničenje kretanja. Za njega postoje tehnički razlozi, u vezi sa nagomilavanjem temporalnog potencijala koje se događa kad dečaka prebacujemo kroz vreme, mogu to da vam objasnim podrobno ako želite da sagledate osnove na kojima se sistem zasniva. Ali suština je da ne možemo podneti energetsku cenu dečakovog izlaska iz stasisnog mehura."
<BR>&nbsp;&nbsp;&nbsp;&nbsp;&nbsp;"Znači, da biste uštedeli malo para, vi planirate da ga držite večito zatvorenog u ovih nekoliko sobičaka?" upita Levienova.
<BR>&nbsp;&nbsp;&nbsp;&nbsp;&nbsp;"Ne samo zbog malo para, doktorko Levien", reče Hoskins, izgledajući namučenije nego ikad. "Rekao sam da bi cena bila nepodnošljiva. Ali ne samo cena. Električna struja celog jednog velegrada morala bi se preusmeriti ovamo, na način koji bi, rekao bih, nepodnošljivo opteretio elektromrežu cele ove oblasti. Nema problema kad vi ili ja ili gospođica Felouz zakoračimo preko stasisne linije, ali Timi, da on to uradi, bilo bi, ovaj, jednostavno nemoguće. Jednostavno nemoguće."
<BR>&nbsp;&nbsp;&nbsp;&nbsp;&nbsp;"Ako nauka može da nađe način da prebaci jedno dete preko četrdeset hiljada godina", reče Levienova veličanstvenim tonom, "onda može, ako hoće, i da omogući tom detetu odlazak niz onaj hodnik."
<BR>&nbsp;&nbsp;&nbsp;&nbsp;&nbsp;"I ja bih želeo da je tako, doktorko Levien", reče Hoskins.
<BR>&nbsp;&nbsp;&nbsp;&nbsp;&nbsp;"Znači, to dete je pod trajnim ograničenjem i ostaće u ovim sobama", reče Manhajm. "Koliko shvatam, trenutno se ne preduzimaju nikakva istraživanja sa svrhom da se taj problem prevaziđe?"
<BR>&nbsp;&nbsp;&nbsp;&nbsp;&nbsp;"To je tačno. Kao što sam pokušao da objasnim, izlazak ne može biti ostvaren, ne uz ona ograničenja koja nam stvarni svet nameće, a koja mi moramo trpeti. Želimo da dečak živi udobno, ali jednostavno ne možemo preusmeriti svoje resurse ka rešavanju nerešivih problema. Kao što sam vam kazao, mogu vam kasnije dati celokupnu tehničku analizu, ako želite da proverite istinitost mojih reči."
<BR>&nbsp;&nbsp;&nbsp;&nbsp;&nbsp;Manhajm klimnu glavom. Izgledalo je kao da u pameti drži neki spisak i pregleda stavku po stavku na njemu.
<BR>&nbsp;&nbsp;&nbsp;&nbsp;&nbsp;Levienova reče: "Kakvu ishranu dobija?"
<BR>&nbsp;&nbsp;&nbsp;&nbsp;&nbsp;"Da li biste želeli da pregledate zalihe?" upita gospođica Felouz, ne mnogo prijateljskim tonom.
<BR>&nbsp;&nbsp;&nbsp;&nbsp;&nbsp;"Da, zapravo bih to želela. Svakako."
<BR>&nbsp;&nbsp;&nbsp;&nbsp;&nbsp;Gospođica Felouz širokim razmahom ruke pokaza prema frižiderima.
<BR>&nbsp;&nbsp;&nbsp;&nbsp;&nbsp;Dobro se ti nagledaj, pomisli ona. Mislim da će ti se dopasti.
<BR>&nbsp;&nbsp;&nbsp;&nbsp;&nbsp;I zaista, Levienova kao da je bila zadovoljna onim što je tamo našla - jer našla je mnoštvo epruveta, ampula, pipeta i posuda za mešanje. Čitav jedan neljudski asortiman veštačke hrane, toliko dalek od svega onoga što je gospođica Felouz smatrala zdravom hranom, asortiman koji su nametnuli doktor Džejkobs i njegovi saradnici, iako se gospođica Felouz žestoko protivila. Levienova je, sa vidnim odobravanjem, pregledala pregrade sa visokotehnološkim hranljivim materijama. Nije čudo da se ona loži na te futurističke stvari, pomisli Edit besno. Verovatno i sama jede isključivo sintetiku. Ako uopšte išta jede.
<BR>&nbsp;&nbsp;&nbsp;&nbsp;&nbsp;"Ovde nema zamerki", reče Levienova posle nekog vremena. "Izgleda da vaši nutricionisti znaju šta rade."
<BR>&nbsp;&nbsp;&nbsp;&nbsp;&nbsp;"Dečko zaista izgleda zdrav", reče Manhajm. "Ali zabrinjava me to njegovo prinudno usamljeništvo."
<BR>&nbsp;&nbsp;&nbsp;&nbsp;&nbsp;"Tačno", ubaci Marijana Levien tonom koji je bio savršeno usklađen sa Manhajmovim tonom. "Zabrinjava i mene. Veoma."
<BR>&nbsp;&nbsp;&nbsp;&nbsp;&nbsp;Manhajm reče: "Dovoljno je zlo već i to što je dečko ostao bez onog prirodnog plemenskog okrilja u kome je rođen; a činjenica da Timi ovde ostaje bez iole ikakvog društva meni izgleda izuzetno negativna."
<BR>&nbsp;&nbsp;&nbsp;&nbsp;&nbsp;"Zar se ja ne računam u društvo, gospodine Manhajm?" upita gospođica Felouz, ne bez zajedljivosti. "Ja sam tako reći bez prestanka uz njega, znate."
<BR>&nbsp;&nbsp;&nbsp;&nbsp;&nbsp;"Govorio sam o potrebi da se Timu druži sa nekim ko je približno istih godina. Da ima drugara za igru. Planirano je da ovaj opit potraje vrlo dugo, zar ne, doktore Hoskinse?"
<BR>&nbsp;&nbsp;&nbsp;&nbsp;&nbsp;"Mnogo toga se mi nadamo da od Timija saznamo o eri iz koje on dolazi. Njegovo vladanje engleskim jezikom će se poboljšavati - gospođica Felouz me uverava da Timi govori sve tečnije, mada nekima od nas nije baš lako da razaberemo šta kaže..."
<BR>&nbsp;&nbsp;&nbsp;&nbsp;&nbsp;"Drugim rečima, nameravate da ga držite ovde godinama, doktore Hoskinse?" upita Marijana Levien.
<BR>&nbsp;&nbsp;&nbsp;&nbsp;&nbsp;"Da, to bi moglo biti."
<BR>&nbsp;&nbsp;&nbsp;&nbsp;&nbsp;Manhajm reče: "I da večito bude ograničen na ovo nekoliko sobica? A nikad da ne dođe u dodir sa decom svog uzrasta? Pa šta mislite, da li je to iole zdrav život za mladog momka kao što je Timi?"
<BR>&nbsp;&nbsp;&nbsp;&nbsp;&nbsp;Hoskinsov pogled brzo je prelazio sa jednog gosta do drugog. Izgledao je kao čovek koji je u manjini i koga napadaju.
<BR>&nbsp;&nbsp;&nbsp;&nbsp;&nbsp;"Gospođica Felouz je već pokrenula pitanje nalaženja drugara s kim bi se Timi igrao", reče on. "Ja vas uveravam da mi nemamo ni najmanju želju da osakaćujemo dečakov emotivni razvoj, ili ma koji drugi vid njegovog postojanja."
<BR>&nbsp;&nbsp;&nbsp;&nbsp;&nbsp;Gospođica Felouz ga pogleda iznenađeno. Ona to pitanje jeste već pokrenula; ali uzalud. Posle onog nezaključenog razgovora u kantini Hoskins joj nije rekao baš ništa što bi predstavljalo reakciju na taj njen zahtev da se Timiju dovede neko dete da se igraju zajedno. A u kantini je odbacio taj zahtev kao nepraktičan; štaviše činilo se da ima za njega tako malo sklonosti da je gospođica Felouz oklevala da po drugi put istupi s njim. Zasad je Timi, činilo se, sasvim dobro napredovao i bez druženja sa ma kakvom decom. Međutim, u poslednje vreme Edit je počela da razmišlja o budućnosti; pomišljala je da Timijevo prilagođavanje na moderni život napreduje veoma brzo i da se zato primiče trenutak kad će ona morati da postavi isti zahtev ponovo.
<BR>&nbsp;&nbsp;&nbsp;&nbsp;&nbsp;Ali umesto nje to je sada učinio Manhajm; za to mu je bila silno zahvalna. Ovaj tribun dečjih interesa potpuno je u pravu. Ne mogu oni Timija da drže ovde samog samcijatog, kao majmuna u kavezu. Timi nije majmun. Čak ni gorila ili šimpanza ne bi dobro napredovali ako bi bili zauvek odsečeni od druženja sa sebi ravnima.
<BR>&nbsp;&nbsp;&nbsp;&nbsp;&nbsp;Manhajm reče: "Pa, dobro, ako ste već počeli da radite na traženju drugara za Timija, voleo bih da znam kakav je napredak postignut u tom pravcu."
<BR>&nbsp;&nbsp;&nbsp;&nbsp;&nbsp;Njegov glas je, odjednom, zvučao daleko manje prijateljski.
<BR>&nbsp;&nbsp;&nbsp;&nbsp;&nbsp;Hoskins reče, pomalo usplahireno: "Što se tiče dovođenja još jednog neandertalca u sadašnjost radi druženja sa Timijem, što je gospođica Felouz predlagala, ja vam moram reći da jednostavno ne nameravamo..."
<BR>&nbsp;&nbsp;&nbsp;&nbsp;&nbsp;"Drugi neandertalac? O, ne, doktore Hoskinse", reče Manhajm. "Mi uopšte ne bismo to želeli."
<BR>&nbsp;&nbsp;&nbsp;&nbsp;&nbsp;"Problem je dovoljno veliki i sad, sa samo jednim uhapšenikom ovde", reče Marijana Levien. "Uhvatiti još jednog, značilo bi samo pogoršati problem."
<BR>&nbsp;&nbsp;&nbsp;&nbsp;&nbsp;Hoskins joj uputi pogled pun otrova. Znoj mu je curio niz lice.
<BR>&nbsp;&nbsp;&nbsp;&nbsp;&nbsp;"Pa rekao sam da ne nameravamo da dovodimo drugog neandertalca ovamo", uzvrati on, maltene kroz stisnute zube. "To nikad nije uzeto u razmatranje. Nikad! Ima desetak različitih razloga zašto nije. Kad je gospođica Felouz prvi put pomenula tu zamisao, rekao sam joj..."
<BR>&nbsp;&nbsp;&nbsp;&nbsp;&nbsp;Manhajm i Levienova se zgledaše. Činilo se da im smeta ova neočekivana Hoskinsova žestina. Čak i Timi kao da se malo uplašio; prišao je bliže gospođici Felouz, kao da traži zaštitu.
<BR>&nbsp;&nbsp;&nbsp;&nbsp;&nbsp;Manhajm glatko reče: "Svi se mi slažemo, doktore Hoskinse, da bi dovođenje drugog neandertalca bilo rđava zamisao. Uopšte nije reč o tome. Mi želimo da znamo da li se Timiju može dati jedan... ovaj, koju reč ja ovde želim? Ne 'ljudski', jer Timi jeste ljudsko biće. Nego: moderan. Jedan moderan drugar za igru. Dete ovog doba."
<BR>&nbsp;&nbsp;&nbsp;&nbsp;&nbsp;"Dete koje bi moglo redovno dolaziti u posetu Timiju", reče Marijana Levien, "i koje bi mu davalo one razvojne podsticaje koji bi vodili ka zdravoj sociokulturnoj asimilaciji, koja je, tu se svi slažemo, potrebna."
<BR>&nbsp;&nbsp;&nbsp;&nbsp;&nbsp;"Samo čas", reče Hoskins odsečno. "Kakvoj asimilaciji? Da li vi zamišljate za Timija neki prijatan budući život u nekom udobnom malom predgrađu? Pa da se on prijavi za američko državljanstvo, da se učlani u neku crkvu, da nađe sebi mesto u društvu i oženi se? Mogu li ja vas da podsetim da ovde imamo preistorijsko dete iz jedne ere toliko udaljene da je ne možemo nazvati čak ni varvarskom, dete iz kamenog doba, posetioca iz jednog društva koje ste vi, doktorko Levien, svojevremeno nazvali, čak donekle tačno, 'tuđinskim' društvom. Pa ako mislite da će on postati..."
<BR>&nbsp;&nbsp;&nbsp;&nbsp;&nbsp;Levienova mu hladno upade u reč. "Naša tema, doktore Hoskinse, nisu ni Timijevo hipotetično državljanstvo i veroispovest, ni ma kakav sličan reductio ad absurdum. Timi je još dete; gospodin Manhajm i ja se prvenstveno zanimamo za kvalitet njegovog detinjstva. Uslovi pod kojima ga sad držite nisu prihvatljivi. Bili bi, sigurna sam, neprihvatljivi i u Timijevoj društvenoj zajednici, ma koliko da je ona bila u ponečemu 'tuđinska' u odnosu na našu. U svakom ljudskom društvu za koje znamo, ma koliko njegove paradigme i njegova merila bili udaljeni od naših, detetu se obezbeđuje podrška za integrisanje u socijalnu matricu. Mi nikako ne možemo smatrati da Timijevi sadašnji životni uslovi daju tu vrstu prikladne i podržajne socijalne matrice."
<BR>&nbsp;&nbsp;&nbsp;&nbsp;&nbsp;Hoskins zajedljivo reče: "Što znači, ako se kaže jednosložnim rečima koje može da razume jedan običan fizičar kao što sam ja, doktorko Levien - da po vašem mišljenju Timi treba da ima drugara za igru."
<BR>&nbsp;&nbsp;&nbsp;&nbsp;&nbsp;"Ne samo 'treba'", reče Levienova. "Mora."
<BR>&nbsp;&nbsp;&nbsp;&nbsp;&nbsp;"Bojim se da ćemo usvojiti stav da je za ovo dete od suštinskog značaja da dobije društvo", reče Manhajm, manje ratobornim tonom nego Levienova.
<BR>&nbsp;&nbsp;&nbsp;&nbsp;&nbsp;"Od suštinskog značaja", ponovi Hoskins prazno.
<BR>&nbsp;&nbsp;&nbsp;&nbsp;&nbsp;"Minimalan prvi korak", reče Levienova. "To ne znači da smo spremni da prihvatimo dečakovo dugotrajno zatvoreništvo u našoj eri kao pojavu prihvatljivu ili dopustivu. Ali mislim da možemo, bar u ovom trenutku, da odustanemo od naših drugih krupnih primedaba, iz čega proističe da se nastavljanje ovog opita može dozvoliti - zar nije tako, gospodine Manhajm?"
<BR>&nbsp;&nbsp;&nbsp;&nbsp;&nbsp;"Dozvoliti!" jeknu Hoskins.
<BR>&nbsp;&nbsp;&nbsp;&nbsp;&nbsp;"Pod uslovom", nastavila je Marijana Levien spokojno, "da se Timiju dopusti da ima redovne, emotivno podsticajne dodire sa drugom decom njegovog biološkog uzrasta."
<BR>&nbsp;&nbsp;&nbsp;&nbsp;&nbsp;Hoskins pogleda ka gospođici Felouz kao da traži da mu ona pomogne sad kad se našao pod ovolikim napadom. Ali ona mu nije mogla ponuditi nikakvu pomoć.
<BR>&nbsp;&nbsp;&nbsp;&nbsp;&nbsp;"Ja se moram složiti s tim, doktore Hoskinse", reče ona, osećajući se kao izdajnik. "To je bilo i moje mišljenje, od početka, a sad je to već stvar koja postaje hitna. Dečak zaista veoma lepo napreduje. Ali primiče se trenutak kad će dalje življenje u ovom socijalnom vakuumu postati veoma rđavo za njega. A pošto neće biti nikakve druge dece iz njegove podvrste koja bi se mogla ovde družiti s njim..."
<BR>&nbsp;&nbsp;&nbsp;&nbsp;&nbsp;Hoskins se okrete ka njoj kao da kaže: I ti protiv mene?
<BR>&nbsp;&nbsp;&nbsp;&nbsp;&nbsp;Nekoliko trenutaka u sobi je vladalo ćutanje. Timi kao da se sve više uznemiravao zbog bučnosti ove rasprave; sve čvršće se pribijao uz gospođicu Felouz.
<BR>&nbsp;&nbsp;&nbsp;&nbsp;&nbsp;Najzad Hoskins reče: "To su vaši uslovi, gospodine Manhajm? Drugar za Timija, ili ćete dovesti horde vaših demonstranata da mi se sruče na glavu ovde?"
<BR>&nbsp;&nbsp;&nbsp;&nbsp;&nbsp;Manhajm reče: "Nikakve pretnje se ovde ne izriču, doktore Hoskinse. Ali, eto, čak i vaša gospođica Felouz smatra da naše preporuke treba da budu sprovedene u delo."
<BR>&nbsp;&nbsp;&nbsp;&nbsp;&nbsp;"U redu. A mislite da je lako naći ljude koji će veselo da pošalju svoju dečicu ovde, na igranje sa jednim malim neandertalcem? Kad se svašta priča, svakojake fantazije, o navodnom divljaštvu, animalnosti i primitivizmu nekandertalskog čoveka?"
<BR>&nbsp;&nbsp;&nbsp;&nbsp;&nbsp;"To ne bi trebalo da bude teže", reče Manhajm, "od onog što je prvo učinjeno, naime od dovođenja jednog neandertalskog detenceta čak u dvadeset prvi vek. Rekao bih, štaviše, da bi to trebalo da bude znatno lakše."
<BR>&nbsp;&nbsp;&nbsp;&nbsp;&nbsp;"Mogu da zamislim šta će onda vaš savetodavni odbor da kaže. Koliko će samo koštati polisa osiguranja... pod pretpostavkom da možemo naći nekoga ko je dovoljno lud da pusti svoje dete u stasisni mehur sa Timijem..."
<BR>&nbsp;&nbsp;&nbsp;&nbsp;&nbsp;"Meni Timi ne izgleda naročito krvožedno", reče Manhajm. "Zapravo, čini mi se da je to dete baš puno neke blagosti. Zar ne, gospođice Felouz?"
<BR>&nbsp;&nbsp;&nbsp;&nbsp;&nbsp;"A kao što je gospođica Felouz ranije ukazala", reče Levienova sa ledenom slatkoćom, "mi Timija ne smemo smatrati u ma kom pogledu podljudskim bićem ili stvorenjem niže rase, nego samo ljudskim bićem koje u fizičkom pogledu ima neke neuobičajene osobine."
<BR>&nbsp;&nbsp;&nbsp;&nbsp;&nbsp;"Dabome", reče Hoskins. "Znači, vi biste oduševljeno pustili vaše sopstveno malo dete da dođe i igra se s njim. Sem što vi, doktorko Levien, dece nemate, je l' tako? Naravno da nemate. A vi, Manhajm? Imate li sinčića koga biste nam dali, kao dobrovoljca?"
<BR>&nbsp;&nbsp;&nbsp;&nbsp;&nbsp;Manhajm je na ovo reagovao kao na žaoku. Kruto reče: "To vam nije baš u vezi sa temom, doktore Hoskinse. Uveravam vas, kad bih ja imao dece, to jest da je sreća tako htela, bez oklevanja bih ponudio pomoć. Razumem vaše opiranje nečemu što sagledavate kao mešanje spolja, doktore. Ali, dovevši Timija u našu eru, vi ste uzeli zakon u svoje ruke. Sad je vreme da se razmotri šta sve proishodi iz onoga što ste učinili. Ne možete držati dečaka u samici samo zbog toga što je ovde u toku jedan naučni opit. Ne možete, doktore Hoskinse."
<BR>&nbsp;&nbsp;&nbsp;&nbsp;&nbsp;Hoskins sklopi oči i nekoliko puta duboko udahnu.
<BR>&nbsp;&nbsp;&nbsp;&nbsp;&nbsp;"U redu", reče konačno. "Dovoljno je bilo ovoga. Priznajem ispravnost tog vašeg stava. Nabavićemo drugara Timiju. Negde. Nekako." Njegove oči planuše iznenadnim gnevom. "Ja, za razliku od vas dvoje, imam dete. Pa ako bude potrebno, dovešću njega da bude Timijev drugar. Mog sopstvenog sina, ako budem morao. Da li vam je to dovoljno jemstvo? Timi više neće ostajati usamljen i nesrećan. Je li sad dobro? Je li sad dobro?" Gledao ih je besno. "I pošto smo to sredili, imate li još neke zahteve? Ili nam se može dozvoliti da nastavimo naš naučni rad na miru?"
</P></TD></TR></TABLE>
<P class="next">
<A HREF=p13.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
