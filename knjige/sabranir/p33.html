<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>RIZIK
<P>&nbsp;&nbsp;&nbsp;&nbsp;&nbsp;Hiperbaza je živela za ovaj dan. Na galeriji osmatračke sale bila je raspoređena skupina službenih lica, naučnika, tehničara i drugih, po redu i prvenstvu koje je protokol strogo određivao, a svi su se oni mogli podvesti pod opštu klasifikaciju 'osoblja'. U zavisnosti od svojih različitih temperamenata čekali su puni nade, s nelagodnošću, bez daha, željno ili sa strahom kulminaciju svojih napora.
<BR>&nbsp;&nbsp;&nbsp;&nbsp;&nbsp;Izbušena unutrašnjost asteroida poznatog kao Hiperbaza postala je ovog dana središte kugle čelične bezbednosti koja se pružala i deset hiljada milja napolje. Nijedan brod nije mogao da uđe u tu kuglu i da ostane čitav. Nijedna poruka nije mogla bez odobrenja da bude upućena.
<BR>&nbsp;&nbsp;&nbsp;&nbsp;&nbsp;Otprilike stotinu milja odatle jedan mali asteroid kretao se po utvrđenoj orbiti na koju je doveden pre godinu dana, po orbiti koja je opasivala Hiperbazu u savršenom krugu kakav se samo mogao zamisliti. Identifikacijski broj tog asteroida bio je H937, ali su ga svi u Hiperbazi zvali samo Ono. ("Da li si danas bio na onome?"; "General je na onome, da se malo izduva"; na kraju je ta bezlična zamenica zaslužila da se piše velikim početnim slovom.)
<BR>&nbsp;&nbsp;&nbsp;&nbsp;&nbsp;Na Onome, na kome sada nije bilo nikoga jer se približavala nulta sekunda, nalazio se Parsek, jedini brod te vrste koji je ikada sagrađen u istoriji čovečanstva. Počivao je tamo, bez posade, spreman da poleti u nezamislivo.
<BR>&nbsp;&nbsp;&nbsp;&nbsp;&nbsp;Džerald Blek, koji je, kao jedan od bistrih mladih ljudi koji su se bavili eteričnim inženjeringom, dobio mesto u prvom redu, kršio je krupne zglavke na prstima, brisao oznojene dlanove o prljavi, beli mantil, da bi na kraju kiselo primetio: "Zašto ne gnjavite malo generala, ili Njeno gospodstvo?"
<BR>&nbsp;&nbsp;&nbsp;&nbsp;&nbsp;Najdžel Ronson, iz Međuplanetnih vesti, načas pogleda preko galerije prema blistavom general-majoru Ričardu Kolneru i neupadljivoj ženi pored njega, koju je zasenjivao sjaj njegove paradne uniforme. On reče: "Uradio bih to da me ne zanimaju najnovije vesti."
<BR>&nbsp;&nbsp;&nbsp;&nbsp;&nbsp;Ronson je bio nizak i zaobljen. Kosa mu je bila brižljivo podšišana na četvrt inča dužine kao u ježa, kragna na košulji otkopčana, a pantalone su mu sezale do članaka; trudio se da što približnije oponaša stereotip novinara iz popularnih TV serija. Bez obzira na sve to, bio je sposoban reporter.
<BR>&nbsp;&nbsp;&nbsp;&nbsp;&nbsp;Blek je bio nabijen, a tamna kosa mu je počinjala tako nisko na čelu da se ono jedva videlo; međutim, um mu je bio oštar isto onoliko koliko su mu snažni prsti bili tupi. On reče: "Oni znaju sve vesti."
<BR>&nbsp;&nbsp;&nbsp;&nbsp;&nbsp;"Kicoš", primeti Ronson. "Kolner nema telo ispod tih zlatnih širita. Svucite ga i pronaći ćete samo prenosnik koji melje naređenja nadole i ispaljuje odgovornost naviše."
<BR>&nbsp;&nbsp;&nbsp;&nbsp;&nbsp;Blek samo što se nije nasmejao, ali je uspeo da se savlada. Reče: "A gospođa doktor?"
<BR>&nbsp;&nbsp;&nbsp;&nbsp;&nbsp;"Dr Suzan Kalvin iz korporacije 'Američki roboti i mehanički ljudi'", izgovori reporter drugačijim glasom. "Dama sa hipersvemirom umesto srca i tečnim helijumom u očima. Ona bi mogla da prođe kroz sunce i iziđe na drugu stranu obavijena zaleđenim plamenom."
<BR>&nbsp;&nbsp;&nbsp;&nbsp;&nbsp;Blek je ovog puta jedva potisnuo osmeh. "Kako bi bilo da porazgovarate sa direktorom Šlosom, onda?"
<BR>&nbsp;&nbsp;&nbsp;&nbsp;&nbsp;Ronson istog časa odvrati: "On zna suviše. U nedoumici da li da svoje vreme utroši na to da raspiri slabu iskru inteligencije kod svog slušaoca ili da zamagli vlastiti mozak u strahu da ne oslepi dotičnog slušaoca za sva vremena pukom snagom brilijantnosti, na kraju ne kaže ništa."
<BR>&nbsp;&nbsp;&nbsp;&nbsp;&nbsp;Ovog puta je Blek pokazao zube. "Kako bi bilo da mi sada kažete zašto ste izabrali baš mene."
<BR>&nbsp;&nbsp;&nbsp;&nbsp;&nbsp;"To je bar lako, doktore. Pogledao sam vas i pomislio da ste suviše ružni da biste bili glupi i suviše pametni da biste propustili priliku da se malo lično proslavite."
<BR>&nbsp;&nbsp;&nbsp;&nbsp;&nbsp;"Podsetite me da vas jednog dana nokautiram", reče Blek. "Šta vas zanima?"
<BR>&nbsp;&nbsp;&nbsp;&nbsp;&nbsp;Čovek iz Međuplanetnih vesti pokaza ispod i reče: "Hoće li uspeti?"
<BR>&nbsp;&nbsp;&nbsp;&nbsp;&nbsp;Blek takođe pogleda nadole i oseti kako ga prožima neki neodređeni drhtaj, kao da ga je zapahnuo redak noćni vazduh na Marsu. Ispod njih se nalazio jedan veliki televizijski ekran podeljen na dva dela. Jednu celu polovinu zauzimalo je Ono. Na Njegovoj izboranoj, sivoj površini počivao je Parseki, prigušeno sijajući na slaboj Sunčevoj svetlosti. Druga polovina prikazivala je kontrolnu salu Parseka. U kontrolnoj sali nije bilo života. Na pilotskom sedištu nalazilo se, doduše, nešto što je približno nalikovalo ljudskom obličju, ali uopšte nije bilo sumnje u to da je posredi samo pozitronski robot.
<BR>&nbsp;&nbsp;&nbsp;&nbsp;&nbsp;Blek reče: "Fizički gledano, gospodine, uspeće. Robot će otići i vratiti se. Ali nije bilo nimalo lako. Sve sam pratio, od početka. Došao sam ovamo dve nedelje pošto sam doktorirao eteričnu fiziku i ovde sam, osim kada sam bio na odmoru, sve od tada. Bio sam tu kada smo poslali prvi komadić čelične žice na orbitu oko Jupitera i vratili je kroz hipersvemir... u obliku čeličnih opiljaka. Bio sam tu i kada smo poslali tamo belog miša, a natrag dobili mleveno meso.
<BR>&nbsp;&nbsp;&nbsp;&nbsp;&nbsp;Posle toga smo utrošili šest meseci da uspostavimo ujednačeno hiperpolje. Morali smo da otklonimo zakašnjenje koje je iznosilo svega desetinku hiljaditog dela sekunde između dve tačke materije podvrgnute hiper- putovanju. Posle toga, beli miševi su počeli da se vraćaju u jednom komadu. Sećam se da smo slavili celu nedelju kada se prvi beli miš vratio živ i poživeo još deset minuta pre no što je uginuo. Sada žive sve dok im pružamo odgovarajuću negu."
<BR>&nbsp;&nbsp;&nbsp;&nbsp;&nbsp;Ronson primeti: "Sjajno!"
<BR>&nbsp;&nbsp;&nbsp;&nbsp;&nbsp;Blek ga pogleda ispod oka. "Rekao sam, fizički će uspeti. Ti beli miševi koji se vraćaju..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Ostaju bez umova. Čak i bez onih svojih sićušnih umova kakve imaju mali, beli miševi. Neće da jedu. Moraju veštački da se hrane. Neće da se pare. Neće da trče. Samo sede. Sede. Sede. I to je sve. Konačno smo odlučili da pošaljemo šimpanzu. Šteta. On toliko podseća na čoveka da je to gotovo nepodnošljivo gledati. Vratio se u obliku gomile mesa koja je bila u stanju jedva da puzi. Mogao je da pomera oči i ponekad se koprcao. Zavijao je i sedeo u vlastitom izmetu bez ikakve želje da se pokrene. Jednog dana ga je neko upucao i svi smo mu bili zahvalni na tome. Kažem vam, mladiću, ništa što je poslato u hipersvemir nije se vratilo sa umom."
<BR>&nbsp;&nbsp;&nbsp;&nbsp;&nbsp;"Mogu li to da objavim?"
<BR>&nbsp;&nbsp;&nbsp;&nbsp;&nbsp;"Možda, posle ovog eksperimenta. Mnogo očekuju od njega." Blek izvi ugao usana.
<BR>&nbsp;&nbsp;&nbsp;&nbsp;&nbsp;"Vi ne očekujete?"
<BR>&nbsp;&nbsp;&nbsp;&nbsp;&nbsp;"Sa robotom za kontrolama? Ne." Gotovo automatski, njegov um se vratio na ono kratko razdoblje, od pre nekoliko godina, kada je nenamerno gotovo prouzrokovao gubitak jednog robota. Setio se robota iz klase Nestor koji su u Hiperbazu doneli sjajno, usađeno znanje i prečice osobene za perfekcioniste. Kakva korist pričati o robotima? On nije po prirodi bio misionar.
<BR>&nbsp;&nbsp;&nbsp;&nbsp;&nbsp;Ali u tome trenutku je Ronson, koji je podužu tišinu ispunio lakim razgovorom, rekao, pošto je staru žvakaću gumu zamenio novom: "Nemojte mi kazati da ste vi protiv robota. Stalno slušam kako su naučnici jedina grupa koja nije protiv robota."
<BR>&nbsp;&nbsp;&nbsp;&nbsp;&nbsp;Bleku popusti strpljenje: "To je tačno i u tome i jeste nevolja. Tehnologija ide na ruku robotima. Svaki posao zahteva robota, jer bi se inače dežurni inženjer osećao prevaren. Želite da vrata ne udaraju u zid kad se otvore; kupite robota koji će između njih i zida staviti svoje debelo stopalo. To je ozbiljna stvar." Govorio je tihim, napetim glasom pravo Ronsonu u uho.
<BR>&nbsp;&nbsp;&nbsp;&nbsp;&nbsp;Ronson je uspeo da oslobodi ruku. "Hej, ja nisam robot. Ne iskaljujte se na meni. Ja sam čovek. Homo sapiens. Upravo ste mi slomili ruku. Zar to nije dokaz?"
<BR>&nbsp;&nbsp;&nbsp;&nbsp;&nbsp;Međutim, kada je Blek jednom krenuo, nikakva nepristojnost nije mogla da ga zaustavi. "Znate li koliko je vremena utrošeno na ovaj plan? Dobili smo robota savršeno opštih namena i dali smo mu jedno naređenje. Čuo sam kad su mu ga dali. Upamtio sam ga. Kratko i slatko. 'Čvrsto uhvati ručicu. Snažno je povuci prema sebi. Snažno! Drži je tako sve dok te kontrolna tabla ne obavesti da si dva puta prošao kroz hipersvemir.'
<BR>&nbsp;&nbsp;&nbsp;&nbsp;&nbsp;I tako će robot u nultom trenutku zgrabiti kontrolnu ručicu i snažno je povući prema sebi. Šake su mu zagrejane na temperaturu krvi. Kada se kontrolna ručica nađe u određenom položaju, širenje toplote uspostavlja kontakt i uključuje se hiperpolje. Ako se njegovom mozgu bilo šta desi tokom prvog putovanja kroz hipersvemir, nije važno. On treba samo da ostane u tom položaju jedan mikrotrenutak i brod će se vratiti, a hiperpolje će se isključiti. Ništa ne može da pođe naopako. Potom ćemo proučiti sve njegove opšte reakcije i videti šta je, ako je išta, pošlo naopako."
<BR>&nbsp;&nbsp;&nbsp;&nbsp;&nbsp;Ronson ga je belo gledao. "Meni sve to ima smisla."
<BR>&nbsp;&nbsp;&nbsp;&nbsp;&nbsp;"Zaista?" ogorčeno ga upita Blek. "A šta ćete saznati proučavanjem robotskog mozga? Njegov je pozitronski, naš je ćelijski. Njegov je od metala, naš od proteina. To nije isto. Nema poređenja. Pa ipak sam ubeđen da će oni na osnovu onoga šta nauče, ili što će misliti da su naučili, preko robota, poslati ljude u hipersvemir. Jadnici!.... Vidite, nije tu reč o stradanju. Već o tome da će se vratiti bez imalo razuma. Da ste videli onog šimpanzu, bilo bi vam jasno šta hoću da kažem. Smrt je čista i konačna. Ovo drugo..."
<BR>&nbsp;&nbsp;&nbsp;&nbsp;&nbsp;Reporter reče: "Da li ste o ovome razgovarali sa bilo kim?"
<BR>&nbsp;&nbsp;&nbsp;&nbsp;&nbsp;Blek odvrati: "Jesam. Oni kažu isto što i vi. Kažu da sam protiv robota i time sve rešavaju... Pogledajte Suzan Kalvin. Možete se kladiti da ona nije protiv robota. Došla je čak sa Zemlje da prisustvuje ovom eksperimentu. Da je za kontrolama čovek, ne bi se potrudila da dođe. Ali kakva korist!"
<BR>&nbsp;&nbsp;&nbsp;&nbsp;&nbsp;"Hej", reče Ronson, "nemojte sada da stanete. Ima još toga."
<BR>&nbsp;&nbsp;&nbsp;&nbsp;&nbsp;"Još čega?"
<BR>&nbsp;&nbsp;&nbsp;&nbsp;&nbsp;"Još problema. Objasnili ste mi one vezane za robota. Ali čemu iznenada sve to osiguranje?"
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Ma hajdete. Odjednom ne mogu da pošaljem nijednu poruku. Odjednom nijedan brod ne može u ovu oblast. Šta se to dešava? Ovo je samo još jedan eksperiment. Javnost zna za hipersvemir i šta vi momci pokušavate da učinite; čemu onda tolika tajanovitost?"
<BR>&nbsp;&nbsp;&nbsp;&nbsp;&nbsp;Blek još nije uspeo u potpunosti da potisne bes - uperen protiv robota, protiv Suzan Kalvin, bes zbog onog malog, izgubljenog robota iz njegove prošlosti. Mogao je malo tog besa potrošiti, zaključio je, i na ovog novinarčića koji ga je nervirao i na njegova uboga pitanja koja su ga nervirala.
<BR>&nbsp;&nbsp;&nbsp;&nbsp;&nbsp;On pomisli: 'Hajde da vidimo kako će ovo da svari.'
<BR>&nbsp;&nbsp;&nbsp;&nbsp;&nbsp;Reče: "Zaista želite da saznate?"
<BR>&nbsp;&nbsp;&nbsp;&nbsp;&nbsp;"Možete se kladiti."
<BR>&nbsp;&nbsp;&nbsp;&nbsp;&nbsp;"U redu. Nikada nismo uključili hiperpolje koje je bilo ni milion puta manje od tog broda, niti smo išta poslali ni na milioniti deo sada predviđene udaljenosti. To znači da je hiperpolje koje ćemo uskoro uključiti nekih milion milion puta jače od bilo koga kojim smo ikada rukovali. Nismo sigurni šta bi moglo da se dogodi."
<BR>&nbsp;&nbsp;&nbsp;&nbsp;&nbsp;"Kako to mislite:"
<BR>&nbsp;&nbsp;&nbsp;&nbsp;&nbsp;"Teorija nam kaže da će brod biti glatko prebačen u blizinu Sirijusa, a potom glatko vraćen ovamo. Ali koliki će deo svemira oko Parseka biti ponet sa njim? To je teško reći. Ne znamo još dovoljno o hipersvemiru. Asteroid na kome se brod nalazi mogao bi otići zajedno s njim, znate, a ako smo sasvim malo pogrešili u proračunima, mogao bi i da se uopšte ne vrati. Mogao bi, recimo, da se vrati dvadeset milijardi milja odavde. A postoje izgledi i da veći deo svemira oko asteroida bude premešten."
<BR>&nbsp;&nbsp;&nbsp;&nbsp;&nbsp;"Koliki?" upita Ronson.
<BR>&nbsp;&nbsp;&nbsp;&nbsp;&nbsp;"To ne znamo. Postoji element statističke nepouzdanosti. Zbog toga nijedan brod ne sme suviše da se približi. Zato se trudimo da svemu damo što manji publicitet dok se eksperiment uspešno ne okonča."
<BR>&nbsp;&nbsp;&nbsp;&nbsp;&nbsp;Ronson zvučno proguta knedlu. "Šta ako zahvati i Hiperbazu?"
<BR>&nbsp;&nbsp;&nbsp;&nbsp;&nbsp;"Postoje izgledi", odvrati Blek sasvim smireno. "Nisu veliki, jer inače direktor Šlos ne bi bio ovde. Uveravam vas. Ipak, postoji matematička mogućnost."
<BR>&nbsp;&nbsp;&nbsp;&nbsp;&nbsp;Novinar pogleda na sat. "Kada će sve to da se dogodi?"
<BR>&nbsp;&nbsp;&nbsp;&nbsp;&nbsp;"Za otprilike pet minuta. Niste nervozni, zar ne?"
<BR>&nbsp;&nbsp;&nbsp;&nbsp;&nbsp;"Nisam", odvrati Ronson, ali ostao je da sedi i belo zuri ispred sebe, ne postavivši više nijedno pitanje.
<BR>&nbsp;&nbsp;&nbsp;&nbsp;&nbsp;Blek se nagnuo preko ograde. Proticali su poslednji minuti.
<BR>&nbsp;&nbsp;&nbsp;&nbsp;&nbsp;Robot se pokrenuo!
<BR>&nbsp;&nbsp;&nbsp;&nbsp;&nbsp;Ljudi su se u talasu nagnuli napred kada se to dogodilo, a svetlost se pritulila kako bi se slika izoštrila i prizor ispod njih postao jasniji. Ali to je bio tek prvi pokret. Robotove šake su se približile ručici za aktiviranje.
<BR>&nbsp;&nbsp;&nbsp;&nbsp;&nbsp;Blek je čekao onu poslednju sekundu u kojoj će robot povući ručicu prema sebi. Zamišljao bezbroj mogućnosti i gotovo sve su mu se istovremeno sjatile u umu.
<BR>&nbsp;&nbsp;&nbsp;&nbsp;&nbsp;Prvo će nastupiti treptaj koji će nagovestiti odlazak kroz hipersvemir i povratak. Iako je vremenski razmak bio kratak, brod po povratku neće zauzeti položaj istovetan onome pre polaska i videće se treperenje. Uvek je tako bilo.
<BR>&nbsp;&nbsp;&nbsp;&nbsp;&nbsp;Možda će se po povratku zaključiti da uređaji koji je trebalo da izravnaju polje preko ogromne zapremine broda nisu valjani. Možda će robot biti pretvoren u gomilu čelika. Možda će od broda ostati gomila čelika.
<BR>&nbsp;&nbsp;&nbsp;&nbsp;&nbsp;Ili će se možda njihovi proračuni pokazati pogrešni i brod se uopšte neće vratiti. Ili još gore, možda će Hiperbaza otići zajedno sa brodom i nikada se neće vratiti.
<BR>&nbsp;&nbsp;&nbsp;&nbsp;&nbsp;Ili će možda sve biti u redu. Brod može da zatreperi i da se ponovo pojavi u savršenom stanju. Robot, nedirnutog uma, ustaje sa svog sedišta i daje znak da je prvo putovanje jednog predmeta koji je napravio čovek s druge strane gravitacione kontrole sunca uspešno okončano.
<BR>&nbsp;&nbsp;&nbsp;&nbsp;&nbsp;Proticao je poslednji minut.
<BR>&nbsp;&nbsp;&nbsp;&nbsp;&nbsp;Nastupila je i poslednja sekunda i robot je najzad ščepao ručku za pokretanje i snažno je povukao prema sebi...
<BR>&nbsp;&nbsp;&nbsp;&nbsp;&nbsp;Ništa!
<BR>&nbsp;&nbsp;&nbsp;&nbsp;&nbsp;Nije se videlo nikakvo treperenje. Ništa!
<BR>&nbsp;&nbsp;&nbsp;&nbsp;&nbsp;Parsek uopšte nije izišao iz normalnog svemira.
<BR>
<BR>&nbsp;&nbsp;&nbsp;&nbsp;&nbsp;General-major Kolner skinuo je svoju oficirsku šapku kako bi obrisao znojno čelo i pri tom je otkrio ćelavu glavu koja bi ga učinila deset godina starijim da se za to već nije pobrinuo njegov oronuli izgled. Prošao je gotovo jedan sat od neuspeha sa Parsekom i ništa nije učinjeno.
<BR>&nbsp;&nbsp;&nbsp;&nbsp;&nbsp;"Kako je do toga došlo? Kako je došlo? Ne razumem."
<BR>&nbsp;&nbsp;&nbsp;&nbsp;&nbsp;Dr Majer Šlos, koji je sa svojih četrdeset godina već bio doajen mlade nauke o matricama hiperpolja, beznadežno reče: "Sve je u redu sa osnovnom teorijom. Kunem se u svoj život. Negde na brodu postoji neka mehanička omaška. I to je sve." Ponovio je to već desetak puta.
<BR>&nbsp;&nbsp;&nbsp;&nbsp;&nbsp;"Mislio sam da je sve provereno." I to je bilo rečeno.
<BR>&nbsp;&nbsp;&nbsp;&nbsp;&nbsp;"I jeste, ser. Pa ipak..." Kao i ovo.
<BR>&nbsp;&nbsp;&nbsp;&nbsp;&nbsp;Sedeli su zureći jedan u drugoga u Kolnerovoj kancelariji, u koju sada nije imao pristup niko od osoblja. Niko se nije usuđivao da pogleda treću prisutnu osobu.
<BR>&nbsp;&nbsp;&nbsp;&nbsp;&nbsp;Tanke usne i bledi obrazi Suzan Kalvin bili su bezizražajni. Ona ledenim glasom reče: "Tešite se onim što sam vam već ranije kazala. Ko zna da li bi bilo šta korisno ionako iz svega toga ispalo."
<BR>&nbsp;&nbsp;&nbsp;&nbsp;&nbsp;"Nije vreme da otpočinjemo stare prepirke", zareža Šlos.
<BR>&nbsp;&nbsp;&nbsp;&nbsp;&nbsp;"Ne želim da se raspravljam. Korporacija 'Američki roboti i mehanički ljudi' snabdevaće robotima napravljenim na osnovu traženih specifikacija svakog legalnog potražitelja za svaku legalnu svrhu. Mi smo svoj deo pogodbe izvršili. Obavestili smo vas da ne možemo da jemčimo da ćemo moći da izvedemo zaključke vezane za ponašanje ljudskog mozga na osnovu onoga što će se dogoditi pozitronskom mozgu. Tu naša odgovornost prestaje. Nema rasprave."
<BR>&nbsp;&nbsp;&nbsp;&nbsp;&nbsp;"Velikog mu svemira", reče general Kolner kao da izriče kletvu. "Nemojmo o tome."
<BR>&nbsp;&nbsp;&nbsp;&nbsp;&nbsp;"Šta nam preostaje?" promrmlja Šlos, kome se ipak nije napuštala ta tema. "Dok tačno ne saznamo šta se dešava sa umom u hipersvemiru, ne možemo dalje. Mozak robota je bar u stanju da izvrši matematičku analizu. To je početak. A dok ne pokušamo..." On divlje podiže pogled: "Ali nije stvar u vašem robotu, dr Kalvin. Ne brinemo mi zbog njega ili njegovog pozitronskog mozga. Do đavola, ženo..." Gotovo je zavrištao.
<BR>&nbsp;&nbsp;&nbsp;&nbsp;&nbsp;Robopsiholog ga je ućutkala jedva nešto malo podigavši svoj jednolični glas. "Bez histerije, molim. U svom životu bila sam svedok mnogih kriza i nijedna nije rešena zahvaljujući histeriji. Želim odgovore na neka pitanja."
<BR>&nbsp;&nbsp;&nbsp;&nbsp;&nbsp;Šlosove pune usne zadrhtaše, a duboko smeštene oči kao da su mu se povukle još dublje u očne duplje i ostavile za sobom jame pune senki. On promuklo reče: "Jeste li stručnjak za eterički inženjering?"
<BR>&nbsp;&nbsp;&nbsp;&nbsp;&nbsp;"To je nebitno pitanje. Ja sam glavni robopsiholog korporacije 'Američki roboti i mehanički ljudi'. Za kontrolama Parseka sedi pozitronski robot. Kao i svi ostali roboti, on je iznajmljen, nije prodat. Imam prava da tražim obaveštenje vezano za bilo koji ogled u kome učestvuje jedan takav robot."
<BR>&nbsp;&nbsp;&nbsp;&nbsp;&nbsp;"Razgovaraj sa njom, Šlose", zalaja general Kolner. "Ona je... ona je u redu."
<BR>&nbsp;&nbsp;&nbsp;&nbsp;&nbsp;Dr Kalvin okrenu blede oči ka generalu, koji je bio prisutan i za vreme afere sa malim, nestalim robotom i od koga se stoga moglo očekivati da je ne potcenjuje. (Šlos je u to vreme bio na bolovanju, a ono što se priča nije isto što i lično iskustvo.) "Hvala, generale", reče ona.
<BR>&nbsp;&nbsp;&nbsp;&nbsp;&nbsp;Šlos je bespomoćno prelazio pogledom s jednog na drugo i na kraju promrmljao: "Šta vas zanima?"
<BR>&nbsp;&nbsp;&nbsp;&nbsp;&nbsp;"U čemu je, dakle, vaš problem, ako to nije robot?'"
<BR>&nbsp;&nbsp;&nbsp;&nbsp;&nbsp;"Ali problem je očigledan. Brod se nije pomerio. Zar vam to nije jasno? Jeste li slepi?"
<BR>&nbsp;&nbsp;&nbsp;&nbsp;&nbsp;"Vidim sasvim dobro. Ali mi nije jasna vaša očigledna panika zbog neke mehaničke greške. Zar vi nikada ne očekujete da nešto zakaže?"
<BR>&nbsp;&nbsp;&nbsp;&nbsp;&nbsp;General promrmlja: "Reč je o troškovima. Taj brod je bio đavolski skup. Svetski Kongres... dotacije..." On pognu glavu.
<BR>&nbsp;&nbsp;&nbsp;&nbsp;&nbsp;"Brod je i dalje tamo. Treba samo da obavite pregled i neke ispravke, što neće biti naročito teško."
<BR>&nbsp;&nbsp;&nbsp;&nbsp;&nbsp;Šlos je uspeo da se pribere. Na licu je imao izraz čoveka koji je uhvatio vlastitu dušu obema šakama, dobro je protresao i postavio na noge. Čak je uspeo da mu glas zazvuči na neki način smireno. "Dr Kalvin, kada kažem mehanička greška, mislim na nešto kao što je predajnik koji ne radi zbog trunke prašine, neku vezu sa masnom mrljom, tranzistor koji ne radi usled trenutnog širenja na toploti. Desetinu drugih stvari. Stotinu drugih stvari. Mnoge mogu biti trenutne. Svakog trenutka to dejstvo može prestati."
<BR>&nbsp;&nbsp;&nbsp;&nbsp;&nbsp;"Što znači da Parsek svakog trenutka može ipak jurnuti kroz hipersvemir i vratiti se."
<BR>&nbsp;&nbsp;&nbsp;&nbsp;&nbsp;"Tačno. Razumete li sada?"
<BR>&nbsp;&nbsp;&nbsp;&nbsp;&nbsp;"Uopšte ne razumem. Zar to ne bi bilo upravo ono što želite?"
<BR>&nbsp;&nbsp;&nbsp;&nbsp;&nbsp;Šlos napravi kretnju koja je ličila na pokušaj da ščepa dve pune šake kose i snažno je trgne. Reče: "Vi niste inženjer za eteriku."
<BR>&nbsp;&nbsp;&nbsp;&nbsp;&nbsp;"Da li vam to vezuje jezik, doktore?"
<BR>&nbsp;&nbsp;&nbsp;&nbsp;&nbsp;"Podesili smo brod", očajnim glasom reče Šlos, "da napravi skok iz jedne određene tačke u svemiru u odnosu na gravitaciono središte Galaksije do druge tačke. Povratak je trebalo da bude na prvobitnu tačku sa malim odstupanjem usled kretanja Sunčevog sistema. Tokom sata koji je protekao od trenutka kada je Parsek trebalo da se pomeri, Sunčev sistem je promenio položaj. Prvobitni parametri prema kojima je podešeno hiperpolje više ne važe. Uobičajeni zakoni kretanja se ne odnose na hipersvemir, tako da će nam biti potrebna čitava nedelja izračunavanja da bismo došli do novih parametara."
<BR>&nbsp;&nbsp;&nbsp;&nbsp;&nbsp;"Hoćete da kažete da će se brod, ako se sada pomeri, vratiti na neko nepredvidljivo mesto udaljeno hiljadama milja?"
<BR>&nbsp;&nbsp;&nbsp;&nbsp;&nbsp;"Nepredvidljivo?" Šlos se sablasno osmehnuo. "Da. Da, tako bih ga nazvao. Parsek bi mogao da završi u maglini Andromeda ili u središtu Sunca. U svakom slučaju, velike su mogućnosti da ga više nikada ne vidimo."
<BR>&nbsp;&nbsp;&nbsp;&nbsp;&nbsp;Suzan Kalvin klimnu. "Znači, stvari stoje ovako: ako brod nestane, što bi se moglo dogoditi u svakom trenutku, nekoliko milijardi dolara ubranih od poreznih obveznika biće izgubljeno u nepovrat usled... kako će biti naglašeno... šeprtljavosti."
<BR>&nbsp;&nbsp;&nbsp;&nbsp;&nbsp;General-major Kolner ne bi se silovitije štrecnuo ni da ga je neko ubo oštrim kopljem u zadnjicu.
<BR>&nbsp;&nbsp;&nbsp;&nbsp;&nbsp;Robopsiholog nastavi: "Što znači da brodski mehanizam za hiperpolje treba nekako isključiti, i to što je pre moguće. Nešto će morati da bude isključeno, oslobođeno ili sklonjeno." Delimično je razgovarala sama sa sobom.
<BR>&nbsp;&nbsp;&nbsp;&nbsp;&nbsp;"Nije to tako jednostavno", reče Šlos. "Ne mogu u potpunosti da vam objasnim, jer niste stručnjak za eteriku. To vam je kao da pokušavate da prekinete obično električno kolo sekući žicu pod visokim naponom baštenskim makazama. Moglo bi biti pogubno. Bilo bi pogubno."
<BR>&nbsp;&nbsp;&nbsp;&nbsp;&nbsp;"Da li vi to hoćete da kažete da bi svaki pokušaj da se isključi mehanizam izbacio taj brod u hipersvemir?"
<BR>&nbsp;&nbsp;&nbsp;&nbsp;&nbsp;"Svaki nasumični pokušaj bi verovatno doveo do toga. Hipersile nisu ograničene brzinom svetlosti. Vrlo je verovatno da uopšte za njih ne postoji granica brzine. To strašno otežava stvari. Jedino razumno rešenje jeste da se pronađe greška i na taj način otkrije siguran način da se isključi polje."
<BR>&nbsp;&nbsp;&nbsp;&nbsp;&nbsp;"Šta predlažete, dr Šlos, kako to da učinimo?"
<BR>&nbsp;&nbsp;&nbsp;&nbsp;&nbsp;Šlos reče: "Sve mi se čini da je jedino rešenje da pošaljemo jednog od naših robota tipa Nestor..."
<BR>&nbsp;&nbsp;&nbsp;&nbsp;&nbsp;"Ne! Ne budite ludi", umeša se Suzan Kalvin.
<BR>&nbsp;&nbsp;&nbsp;&nbsp;&nbsp;Šlos ledenim glasom reče: "Nestori su upoznati sa problemima eteričnog inženjeringa. Oni bi bili idealni..."
<BR>&nbsp;&nbsp;&nbsp;&nbsp;&nbsp;"Ne dolazi u obzir. Ne možete upotrebiti nekog od pozitronskih robota u takvu svrhu bez moje dozvole. A ja vam je nisam dala niti ću vam je dati."
<BR>&nbsp;&nbsp;&nbsp;&nbsp;&nbsp;"Šta nam je alternativa?"
<BR>&nbsp;&nbsp;&nbsp;&nbsp;&nbsp;"Morate poslati jednog od vaših inženjera."
<BR>&nbsp;&nbsp;&nbsp;&nbsp;&nbsp;Šlos divlje stade da odmahuje glavom: "Nemoguće. Rizik je suviše veliki. Ako izgubimo brod i čoveka..."
<BR>&nbsp;&nbsp;&nbsp;&nbsp;&nbsp;"Svejedno, ne smete poslati nijednog Nestora niti nekog drugog robota."
<BR>&nbsp;&nbsp;&nbsp;&nbsp;&nbsp;General reče: "Ja... moram stupiti u vezu sa Zemljom. Ceo ovaj problem mora biti iznet pred višu instancu."
<BR>&nbsp;&nbsp;&nbsp;&nbsp;&nbsp;Suzan Kalvin oporo primeti: "Ja to još ne bih učinila da sam na vašem mestu, generale. Prepustićete se na milost i nemilost vlade i uopšte nećete doći u priliku niti da predložite išta niti da iznesete vlastiti plan akcije. Ubeđena sam da ne biste prošli baš najbolje."
<BR>&nbsp;&nbsp;&nbsp;&nbsp;&nbsp;"Ali šta drugo mogu?" general je ponovo upotrebio maramicu.
<BR>&nbsp;&nbsp;&nbsp;&nbsp;&nbsp;"Pošaljite čoveka. Nema vam druge."
<BR>&nbsp;&nbsp;&nbsp;&nbsp;&nbsp;Šlos je prebledeo, posiveo takoreći. "Lako je to reći, pošalji čoveka. Ali kog čoveka?"
<BR>&nbsp;&nbsp;&nbsp;&nbsp;&nbsp;"Razmišljala sam o tome. Nije li ovde jedan mladi čovek... po imenu Blek... koga sam srela za vreme moje prethodne posete Hiperbazi?"
<BR>&nbsp;&nbsp;&nbsp;&nbsp;&nbsp;"Dr Džerald Blek?"
<BR>&nbsp;&nbsp;&nbsp;&nbsp;&nbsp;"Mislim da se tako zvao. Da. Tada je bio neženja. Je li još?"
<BR>&nbsp;&nbsp;&nbsp;&nbsp;&nbsp;"Da, mislim da jeste."
<BR>&nbsp;&nbsp;&nbsp;&nbsp;&nbsp;"Predlažem vam onda da ga dovedete ovamo, recimo za petnaest minuta, a da mi u međuvremenu omogućite pristup njegovom dosjeu."
<BR>&nbsp;&nbsp;&nbsp;&nbsp;&nbsp;Jednostavno je preuzela na sebe da rukovodi u ovoj situaciji, a ni Kolner ni Šlos nisu uopšte pokušali da se tome usprotive.
<BR>
<BR>&nbsp;&nbsp;&nbsp;&nbsp;&nbsp;Blek je video Suzan Kalvin samo iz daljine za vreme ove njene druge posete Hiperbazi. Nije se potrudio da smanji razdaljinu. Sada kada je pozvan u njeno društvo, uhvatio je sebe kako zuri u nju sa odbojnošću i gađenjem. Jedva da je i primetio da iza nje stoje dr Šlos i general Kolner.
<BR>&nbsp;&nbsp;&nbsp;&nbsp;&nbsp;Setio se da je prošli put kada je ovako pred njom stajao bio podvrgnut hladnom, potankom ispitivanju u vezi sa nestalim robotom.
<BR>&nbsp;&nbsp;&nbsp;&nbsp;&nbsp;Hladne i sive oči dr Kalvin čvrsto su bile prikovane za njegove tople i smeđe.
<BR>&nbsp;&nbsp;&nbsp;&nbsp;&nbsp;"Dr Blek", oslovi ga ona, "verujem da vam je situacija jasna."
<BR>&nbsp;&nbsp;&nbsp;&nbsp;&nbsp;Blek odvrati: "Jeste."
<BR>&nbsp;&nbsp;&nbsp;&nbsp;&nbsp;"Nešto se mora učiniti. Brod je suviše skup da bismo ga izgubili. Rđav publicitet verovatno bi značio kraj projekta."
<BR>&nbsp;&nbsp;&nbsp;&nbsp;&nbsp;Blek klimnu. "Već sam razmišljao o tome."
<BR>&nbsp;&nbsp;&nbsp;&nbsp;&nbsp;"Nadam se da ste takođe došli do zaključka da će neko morati da ode na Parsek, pronađe šta nije u redu i... ovaj... deaktivira to."
<BR>&nbsp;&nbsp;&nbsp;&nbsp;&nbsp;Nastupila je kratka pauza. Blek promuklo upita: "Koja budala bi pošla?"
<BR>&nbsp;&nbsp;&nbsp;&nbsp;&nbsp;Kolner se namršti i pogleda Šlosa, koji je grizao usnu i nije nikud gledao.
<BR>&nbsp;&nbsp;&nbsp;&nbsp;&nbsp;Suzan Kalvin reče: "Postoji, razume se, mogućnost da dođe do slučajnog aktiviranja hiperpolja, a u tom slučaju brod bi mogao da ode van svakog domašaja. S druge, pak, strane, može se vratiti na neko mesto unutar Sunčevog sistema. U tom slučaju neće se štedeti ni novac ni sredstva da se čovek i brod spasu."
<BR>&nbsp;&nbsp;&nbsp;&nbsp;&nbsp;Blek reče: "Idiot i brod! Mala ispravka."
<BR>&nbsp;&nbsp;&nbsp;&nbsp;&nbsp;Suzan Kalvin je prešla preko te primedbe. Ona reče: "Zatražila sam od generala Kolnera dozvolu da taj zadatak vama dodeli. Vi ste taj koji mora da pođe."
<BR>&nbsp;&nbsp;&nbsp;&nbsp;&nbsp;Uopšte nije bilo pauze. Blek reče na najravnodušniji mogući način: "Gospođo, nisam se dobrovoljno prijavio."
<BR>&nbsp;&nbsp;&nbsp;&nbsp;&nbsp;"U Hiperbazi nema ni desetoro ljudi sa dovoljno znanja koji bi mogli ovu stvar uspešno da obave. Od onih koji poseduju znanje izabrala sam vas na osnovu našeg ranijeg poznanstva. Vi ćete ovom zadatku prići sa razumevanjem..."
<BR>&nbsp;&nbsp;&nbsp;&nbsp;&nbsp;"Slušajte, ja se ne prijavljujem dobrovoljno."
<BR>&nbsp;&nbsp;&nbsp;&nbsp;&nbsp;"Nemate izbora. Sigurna sam da ćete odgovoriti svojim obavezama."
<BR>&nbsp;&nbsp;&nbsp;&nbsp;&nbsp;"Mojim obavezama? Otkud su sada pa to moje obaveze?"
<BR>&nbsp;&nbsp;&nbsp;&nbsp;&nbsp;"Vaše su zbog činjenice da ste najpodesniji za taj posao."
<BR>&nbsp;&nbsp;&nbsp;&nbsp;&nbsp;"Znate li koliki je rizik?"
<BR>&nbsp;&nbsp;&nbsp;&nbsp;&nbsp;"Mislim da znam", odvrati Suzan Kalvin.
<BR>&nbsp;&nbsp;&nbsp;&nbsp;&nbsp;"Ubeđen sam da ne znate. Niste videli onog šimpanzu. Kada sam kazao 'idiot i brod', nisam iznosio svoje mišljenje. Govorio sam o činjenicama. Rizikovao bih život ako bih morao. Možda ne sa zadovoljstvom, ali bih rizikovao. Ali da rizikujem da postanem idiot, da ostatak života provedem kao bezumna životinja, to je nešto što neću da rizikujem, i to je sve."
<BR>&nbsp;&nbsp;&nbsp;&nbsp;&nbsp;Suzan Kalvin zamišljeno pogleda oznojeno, ljutito lice mladog inženjera.
<BR>&nbsp;&nbsp;&nbsp;&nbsp;&nbsp;Blek povika: "Pošaljite jednog od vaših robota, jednog NS-2."
<BR>&nbsp;&nbsp;&nbsp;&nbsp;&nbsp;U oku psihologa pojavi se neka vrsta hladnog sjaja. Otresito je odgovorila: "Da, dr Šlos je to predložio. Međutim, naša firma iznajmljuje NS-2 robote, a ne prodaje ih. Svaki od njih košta nekoliko miliona dolara, znate. Ja sam predstavnik kompanije i zaključila sam da su oni suviše skupi da bi se izlagali riziku u jednom ovakvom slučaju."
<BR>&nbsp;&nbsp;&nbsp;&nbsp;&nbsp;Blek podiže ruke. Spojio je šake koje su se tresle blizu grudi kao da se strašno napinje. "Vi to meni kažete... kažete mi da želite da pođem umesto robota, jer sam ja potrošna roba, a robot nije."
<BR>&nbsp;&nbsp;&nbsp;&nbsp;&nbsp;"Na to ispada, da."
<BR>&nbsp;&nbsp;&nbsp;&nbsp;&nbsp;"Dr Kalvin", odvrati Blek, "pre ćemo se sresti u paklu."
<BR>&nbsp;&nbsp;&nbsp;&nbsp;&nbsp;"Ta izjava bi mogla biti bukvalno tačna, dr Blek. Kao što će vam general Kolner to potvrditi, vama je naređeno da se prihvatite tog zadatka. Ovde potpadate pod vojni zakon, koliko sam shvatila, i ako odbijete neki zadatak, možete biti izvedeni pred preki sud. Za ovako nešto ne gine vam zatvor na Merkuru, a sve mi se čini da bi to bilo dosta blizu pakla, tako da bi se vaša izjava neprijatno obistinila ako bih vas posetila, mada to verovatno ne bih učinila. S druge, pak, strane, ako pristanete da se ukrcate na Parsek i obavite zadatak, to će i te kako koristiti vašoj karijeri."
<BR>&nbsp;&nbsp;&nbsp;&nbsp;&nbsp;Blek je zakrvavljenih očiju zurio u nju.
<BR>&nbsp;&nbsp;&nbsp;&nbsp;&nbsp;Suzan Kalvin reče: "Dajte čoveku pet minuta, generale Kolner, da o ovome razmisli i spremite brod."
<BR>&nbsp;&nbsp;&nbsp;&nbsp;&nbsp;Dva stražara Bezbednosti izvedoše Bleka iz sobe.
<BR>
<BR>&nbsp;&nbsp;&nbsp;&nbsp;&nbsp;Džeraldu Bleku je bilo hladno. Udovi su mu se pokretali sami od sebe, kao da mu ne pripadaju. Kao da je sam sebe posmatrao sa nekog udaljenog, sigurnog mesta, posmatrao sebe kako se ukrcava na brod i sprema da ode na Ono gde se nalazio Parsek.
<BR>&nbsp;&nbsp;&nbsp;&nbsp;&nbsp;Još nije mogao da poveruje. Samo je pognuo glavu i kazao: "Poći ću."
<BR>&nbsp;&nbsp;&nbsp;&nbsp;&nbsp;Ali zašto?
<BR>&nbsp;&nbsp;&nbsp;&nbsp;&nbsp;Nikada nije sebe smatrao junakom. Zašto onda? Delimično, razume se, zbog toga što mu je pretio zatvor na Merkuru. A delimično i zato što mu se nimalo nije dopadalo da ga smatraju kukavicom oni koji su ga znali, a to je bio onaj dublji kukavičluk koji se krio iza polovine sveg junaštva na svetu.
<BR>&nbsp;&nbsp;&nbsp;&nbsp;&nbsp;Međutim, uglavnom je posredi bilo nešto sasvim drugo.
<BR>&nbsp;&nbsp;&nbsp;&nbsp;&nbsp;Ronson iz Međuplanernih vesti zaustavio je Bleka na trenutak dok je ovaj išao prema brodu. Blek se zagledao u Ronsonovo rumeno lice i upitao: "Šta želite?"
<BR>&nbsp;&nbsp;&nbsp;&nbsp;&nbsp;Ronson stade da blebeće: "Slušajte! Kada se vratite, želim ekskluzivan intervju. Srediću da vam plate koliko god tražite... šta god želite..."
<BR>&nbsp;&nbsp;&nbsp;&nbsp;&nbsp;Blek ga odgurnu u stranu, poslavši ga na pod, i nastavi dalje.
<BR>&nbsp;&nbsp;&nbsp;&nbsp;&nbsp;Brod je imao dvočlanu posadu. Niko mu se nije obratio. Trudili su se koliko su mogli da ga ne gledaju. Bleku to nije smetalo. I sami su na smrt bili uplašeni, tako da se njihov brod približavao Parseku poput mačeta koje se postrance prikrada prvom psu koga je ikada ugledalo. Mogao je i bez njih.
<BR>&nbsp;&nbsp;&nbsp;&nbsp;&nbsp;Samo mu se jedno lice neprestano javljalo pred očima. Nestrpljivi izraz generala Kolnera i izraz sintetičke odlučnosti na Šlosovom licu ostavili su samo trenutni trag u njegovoj svesti. Nestali su gotovo istog časa. Neprekidno mu se pričinjavalo neuznemireno lice Suzan Kalvin, njegova smirena bezizražajnost dok se ukrcavao na brod.
<BR>&nbsp;&nbsp;&nbsp;&nbsp;&nbsp;Zurio je u crnilo u kome je već nestala Hiperbaza...
<BR>&nbsp;&nbsp;&nbsp;&nbsp;&nbsp;Suzan Kalvin! Doktor Suzan Kalvin! Robopsiholog Suzan Kalvin! Robot koji hoda poput žene!
<BR>&nbsp;&nbsp;&nbsp;&nbsp;&nbsp;Kako li su glasila njena tri zakona, pitao se. Prvi Zakon: Robota moraš štititi svom svojom moći, svim svojim srcem i svom svojom dušom. Drugi Zakon: Moraš zastupati interese korporacije 'Američki roboti i mehanički ljudi' pod uslovom da nisu u suprotnosti sa Prvim Zakonom. Treći Zakon: O ljudskim bićima treba uzgred voditi računa samo u slučaju kada se to ne protivi Prvom i Drugom Zakonu.
<BR>&nbsp;&nbsp;&nbsp;&nbsp;&nbsp;Da li je ikada bila mlada, ljutito se pitao? Da li je ikada iskusila makar kakvo istinsko osećanje?
<BR>&nbsp;&nbsp;&nbsp;&nbsp;&nbsp;Svemira mu! Kako je samo želeo da učini nešto... bilo šta što bi joj skinulo taj ledeni izraz ništavila s lica.
<BR>&nbsp;&nbsp;&nbsp;&nbsp;&nbsp;I učiniće!
<BR>&nbsp;&nbsp;&nbsp;&nbsp;&nbsp;Tako mu zvezda, hoće. Samo da se iz ovoga izvuče pri zdravoj pameti, postaraće se da je smoždi zajedno sa njenom korporacijom i svim njenim tričarijama. Zbog ove pomisli, a ne toliko iz straha od zatvora ili želje za napredovanjem u službi, pristao je da pođe. Zahvaljujući toj misli gotovo da nije osećao strah. Gotovo.
<BR>&nbsp;&nbsp;&nbsp;&nbsp;&nbsp;Jedan od pilota mu se obrati, mrmljajući, ni ne pogledavši ga: "Možete se spustiti odavde. Nalazi se pola milje ispod."
<BR>&nbsp;&nbsp;&nbsp;&nbsp;&nbsp;Blek ogorčeno primeti: "Zar se nećete spustiti?"
<BR>&nbsp;&nbsp;&nbsp;&nbsp;&nbsp;"Imamo izričito naređenje da to ne učinimo. Vibracije izazvane spuštanjem mogle bi..."
<BR>&nbsp;&nbsp;&nbsp;&nbsp;&nbsp;"A šta je sa vibracijama usled mog spuštanja?"
<BR>&nbsp;&nbsp;&nbsp;&nbsp;&nbsp;Pilot odvrati: "Takva su nam naređenja."
<BR>&nbsp;&nbsp;&nbsp;&nbsp;&nbsp;Blek ništa više nije kazao; uvukao se u skafander i sačekao da se otvore unutrašnja vrata vazdušne komore. Sandučić sa alatom bio je čvrsto zavaren za metalni deo odela oko desne butine.
<BR>&nbsp;&nbsp;&nbsp;&nbsp;&nbsp;U trenutku kada je stupio u komoru, začuo je glasove u slušalicama u kacigi. "Puno sreće, doktore."
<BR>&nbsp;&nbsp;&nbsp;&nbsp;&nbsp;Bio mu je potreban jedan trenutak da shvati da su to glasovi one dvojice sa broda, koji su ipak pričekali, pre nego što će se izgubiti iz tog sablasnog dela svemira, da mu bar toliko kažu.
<BR>&nbsp;&nbsp;&nbsp;&nbsp;&nbsp;"Hvala", odvrati Blek kao da je u neprilici, napola odbojno.
<BR>&nbsp;&nbsp;&nbsp;&nbsp;&nbsp;Narednog trenutka bio je u svemiru; lagano se okretao zato što se blago otisnuo nogama o spoljašnju stranu komore.
<BR>&nbsp;&nbsp;&nbsp;&nbsp;&nbsp;Mogao je da vidi Parsek kako ga čeka, a kada je pogledao između nogu u pravom trenutku prevrtanja uspeo je da primeti dugačke mlazove bočnih potisnika broda koji ga je dovezao, dok se okretao da ode.
<BR>&nbsp;&nbsp;&nbsp;&nbsp;&nbsp;Ostao je sam! Svemira mu, bio je sam!
<BR>&nbsp;&nbsp;&nbsp;&nbsp;&nbsp;Da li se ijedan čovek u istoriji ikada osećao tako usamljen?
<BR>&nbsp;&nbsp;&nbsp;&nbsp;&nbsp;Da li bi to doznao, pitao se, osećajući pri tom mučninu... ako bi se išta dogodilo? Da li će biti svestan onoga što se zbiva makar na trenutak? Da li će osetiti kako mu um kopni, kako mu svetlost razuma bledi i nestaje?
<BR>&nbsp;&nbsp;&nbsp;&nbsp;&nbsp;Ili će se sve dogoditi iznenada, kao odsečeno nožem?
<BR>&nbsp;&nbsp;&nbsp;&nbsp;&nbsp;U oba slučaja...
<BR>&nbsp;&nbsp;&nbsp;&nbsp;&nbsp;Živo mu pred oči iskrsnu slika šimpanze, belog pogleda, koji se trese od neshvaćenog užasa.
<BR>
<BR>&nbsp;&nbsp;&nbsp;&nbsp;&nbsp;Sada se asteroid nalazio dvadeset stopa ispod njega. Plovio je kroz svemir sasvim ravnomerno. Osim onoga što su zamutili ljudi, ni zrnce peska na njemu nije se pokrenulo tokom astronomskih razdoblja.
<BR>&nbsp;&nbsp;&nbsp;&nbsp;&nbsp;U krajnjoj nepokretnosti Onoga, neka mala čestica prljavštine zakočila je tananu radnu jedinicu na Parseku, ili je mrvica nečistog taloga u najboljem ulju upala u neki pokretni deo i zaustavila ga.
<BR>&nbsp;&nbsp;&nbsp;&nbsp;&nbsp;Možda je bila potrebna samo mala vibracija, jedva primetno podrhtavanje koje potiče od sudara dve mase, da se oslobodi taj pokretni deo i krene svojim predodređenim putem, stvorivši hiperpolje, nateravši ga da se rascveta poput kakve neverovatne ruže.
<BR>&nbsp;&nbsp;&nbsp;&nbsp;&nbsp;Još malo pa će mu telo dodirnuti Ono; privukao je udove uz telo u želji da se 'polako spusti'. Uopšte nije hteo da dodirne asteroid. Osetio je žmarce.
<BR>&nbsp;&nbsp;&nbsp;&nbsp;&nbsp;Bio je sve bliži.
<BR>&nbsp;&nbsp;&nbsp;&nbsp;&nbsp;Sada... sada...
<BR>
<BR>&nbsp;&nbsp;&nbsp;&nbsp;&nbsp;Ništa!
<BR>&nbsp;&nbsp;&nbsp;&nbsp;&nbsp;Samo je i dalje osećao pod sobom asteroid; bili su to neobični trenuci tokom kojih je pritisak sve više rastao, pritisak koji je poticao od mase od 250 funti (on plus odelo) koja je imala punu inerciju, ali ne i težinu.
<BR>&nbsp;&nbsp;&nbsp;&nbsp;&nbsp;Blek otvori lagano oči i dozvoli da mu u vidokrug uđu zvezde. Dole se nalazio blistavi mermer, čiji je sjaj umekšavao polarizujući štitnik njegovog vizira. Zvezde su takođe delovale prigušeno, ali su obrazovale poznata ustrojstva. Pošto su Sunce i sazvežđa bili na svom mestu, to je značilo da se još nalazi u solarnom sistemu. Čak je mogao da vidi i Hiperbazu, mali, nejasni srp.
<BR>&nbsp;&nbsp;&nbsp;&nbsp;&nbsp;Ukočio se od šoka kada mu je u ušima iznenada odjeknuo nečiji glas. Bio je to Šlos.
<BR>&nbsp;&nbsp;&nbsp;&nbsp;&nbsp;Šlos reče: "Držimo vas na oku, dr Blek. Niste sami!"
<BR>&nbsp;&nbsp;&nbsp;&nbsp;&nbsp;Blek se umalo nije nasmejao ovoj frazi, ali je ipak samo odvratio tihim, jasnim glasom: "Isključite se. Ako to učinite, nećete me ometati."
<BR>&nbsp;&nbsp;&nbsp;&nbsp;&nbsp;Pauza. Ponovo se začuo Šlosov glas, ovog puta se još više ulagujući: "Ako biste nas izveštavali kako napredujte, to bi možda smanjilo napetost."
<BR>&nbsp;&nbsp;&nbsp;&nbsp;&nbsp;"Od mene ćete dobiti sva obaveštenja kada se budem vratio. Ne ranije." Rekao je to ogorčeno i isto tako ogorčeno njegovi prsti obloženi metalom krenuli su ka kontrolnoj tabli na grudima i isključili radio u skafandru. Sada slobodno neka govore u vakuum. Imao je on vlastite planove. Ako se iz ovoga izvuče zdravog razuma, biće to njegov šou.
<BR>&nbsp;&nbsp;&nbsp;&nbsp;&nbsp;Krajnje obazrivo je stao na noge i uspravio se na Onome. Malo se zaljuljao, što je bila posledica nevoljnog kretanja mišića, koje je prevarilo gotovo potpuno odsustvo gravitacije, nagnavši ga da stalno balansira i povlačeći ga čas na jednu čas na drugu stranu. Na Hiperbazi je postojalo polje pseudogravitacije koje ih je držalo prikovane za tle. Blek zadovoljno zaključi da mu je deo mozga još u stanju da se toga seti i da zažali za tim, sada, in absentia.
<BR>&nbsp;&nbsp;&nbsp;&nbsp;&nbsp;Sunce je nestalo iza litice. Zvezde su se vidljivo kretale zahvaljujući jednočasovnom razdoblju rotacije asteroida.
<BR>&nbsp;&nbsp;&nbsp;&nbsp;&nbsp;Sa mesta na kome je stajao bio je u stanju da vidi Parsek, pa je polako i pažljivo krenuo prema njemu... gotovo na vrhovima prstiju. (Bez vibracija. Bez vibracija. Te dve reči su mu molećivo prolazile umom.)
<BR>&nbsp;&nbsp;&nbsp;&nbsp;&nbsp;Pre nego što je postao potpuno svestan udaljenosti koju je prešao, već je bio kod broda. Nalazio se u podnožju niza metalnih ručki koje su vodile do spoljnjih vrata vazdušne komore.
<BR>&nbsp;&nbsp;&nbsp;&nbsp;&nbsp;Tu je zastao.
<BR>&nbsp;&nbsp;&nbsp;&nbsp;&nbsp;Brod je izgledao sasvim normalno. Ili je bar izgledao uglavnom normalno, osim što se primećivao krug čeličnih ispupčenja koji ga je opasavao na trećini visine, kao i drugi krug na dve trećine visine. U ovom trenutku mora da su se napinjali kako bi postali izvori polova hiperpolja.
<BR>&nbsp;&nbsp;&nbsp;&nbsp;&nbsp;Bleka obuze čudna želja da ispruži ruku i pogladi jedno od njih. Bio je to jedan od onih iracionalnih poriva, poput trenutne pomisli: 'Šta ako skočim?' koja je gotovo neizbežna dok zurite nadole, sa neke visoke zgrade.
<BR>&nbsp;&nbsp;&nbsp;&nbsp;&nbsp;Blek duboko udahnu; imao je utisak da je sav lepljiv dok je širio prste na obema šakama, a zatim lagano, veoma lagano, položio obe na trup broda.
<BR>
<BR>&nbsp;&nbsp;&nbsp;&nbsp;&nbsp;Ništa!
<BR>&nbsp;&nbsp;&nbsp;&nbsp;&nbsp;Uhvatio je najnižu ručku i povukao se naviše, pažljivo. Strašno je žalio što nema iskustva sa nultom silom teže kao svemirski monteri. Treba upotrebiti taman onoliko snage koliko vam je dovoljno da nadjačate inerciju, a onda da prestanete. Ako samo sekund previše vučete izgubićete ravnotežu i izvrnućete se na bok broda.
<BR>&nbsp;&nbsp;&nbsp;&nbsp;&nbsp;Peo se polako, jedva prstima dodirujući ručke; noge i bokovi zanosili su mu se udesno, dok je levom rukom posezao naviše, a zatim nalevo, dok je desnom rukom posezao naviše.
<BR>&nbsp;&nbsp;&nbsp;&nbsp;&nbsp;Dvanaest ručki i prsti mu zalebdeše iznad kontakta koji je otvarao spoljašnji ulaz u vazdušnu komoru. Bezbednosni znak bila je jedna sićušna zelena mrlja.
<BR>&nbsp;&nbsp;&nbsp;&nbsp;&nbsp;Ponovo je zastao. Sada je trebalo prvi put da upotrebi brodsku energiju. Kroz um su mu promicali dijagrami vodova i raspodela energije. Ako pritisne kontakt, energija će isteći iz mikroelektrane kako bi povukla masivnu ploču metala koja je predstavljala spoljašnja vrata komore.
<BR>&nbsp;&nbsp;&nbsp;&nbsp;&nbsp;Dakle?
<BR>&nbsp;&nbsp;&nbsp;&nbsp;&nbsp;Šta mu je drugo preostalo? Dok bar ne nasluti šta nije u redu, nije bilo načina da odredi kakva će biti posledica ove energetske diverzije. Uzdahnuo je i dodirnuo kontakt.
<BR>&nbsp;&nbsp;&nbsp;&nbsp;&nbsp;Glatko, bez trzaja ili zvuka, taj deo broda se povukao u stranu. Blek još jednom baci pogled na prijateljska sazvežđa (nisu se izmenila) i stupi u blago osvetljeno udubljenje. Spoljašnja vrata komore zatvoriše se za njim.
<BR>&nbsp;&nbsp;&nbsp;&nbsp;&nbsp;Sada je trebalo pritisnuti još jedan kontakt. Morao je da otvoriti unutrašnja vrata komore. Još jednom je zastao da razmisli. Vazdušni pritisak u brodu sasvim će malo opasti kada se otvor unutrašnja vrata vazdušne komore i proći će nekoliko sekundi pre nego što brodski elektrolizeri budu u stanju da nadoknade gubitak.
<BR>&nbsp;&nbsp;&nbsp;&nbsp;&nbsp;Dakle?
<BR>&nbsp;&nbsp;&nbsp;&nbsp;&nbsp;Bošova stražnja ploča, da navede bar jedan kritičan deo, bila je osetljiva na pritisak, ali nesumnjivo ne baš toliko osetljiva.
<BR>&nbsp;&nbsp;&nbsp;&nbsp;&nbsp;Opet je uzdahnuo, malo blaže (koža njegovog straha postajala je polako sve žuljevitija) i dodirnuo kontakt. Unutrašnja vrata komore se otvoriše.
<BR>&nbsp;&nbsp;&nbsp;&nbsp;&nbsp;Stupio je u pilotsku kabinu Parseka i srce mu čudno poskoči jer je prva stvar koju je ugledao bio viziploča, podešena na prijem i porpskana zvezdama. Nagnao je sebe da se zagleda u njih.
<BR>
<BR>&nbsp;&nbsp;&nbsp;&nbsp;&nbsp;Ništa!
<BR>&nbsp;&nbsp;&nbsp;&nbsp;&nbsp;Videla se Kasiopeja. Sazvežđa su bila u redu i on se nalazio u Parseku. Imao je neki čudan osećaj da je ono najgore prošlo. Pošto je uspeo dovde da stigne i ostane u Sunčevom sistemu, pošto je do sada uspeo da sačuva svoj um, počeo je da oseća da mu se pomalo vraća nešto nalik na samouverenost.
<BR>&nbsp;&nbsp;&nbsp;&nbsp;&nbsp;Na Parseku je vladao gotovo natprirodni mir. Blek je bio u mnogo brodova tokom svog života i u njima su se uvek čuli neki zvuci života, makar samo struganje cipele ili pevušenje kabinskog momka u hodniku. Ovde mu se čak činilo da su i sami otkucaji njegovog srca bili prigušeni do bezvučnosti.
<BR>
<BR>&nbsp;&nbsp;&nbsp;&nbsp;&nbsp;Robot na pilotskom sedištu bio mu je okrenut leđima. Ničim mu nije stavio do znanja da je svestan njegovog ulaska.
<BR>&nbsp;&nbsp;&nbsp;&nbsp;&nbsp;Blek stisnu zube u divljački osmeh i oštro reče: "Pusti ručicu! Ustani!" zvuk njegovog glasa se prolomio kroz zatvoreni prostor.
<BR>&nbsp;&nbsp;&nbsp;&nbsp;&nbsp;Suviše kasno se uplašio onoga što bi moglo da prouzrokuju vibracije vazduha, ali zvezde na viziploči ostale su iste.
<BR>&nbsp;&nbsp;&nbsp;&nbsp;&nbsp;Robot se, razume se, nije ni pomerio. Nije bio u stanju da primi bilo kakvu senzaciju. Nije čak mogao da udovolji ni Prvom Zakonu. Ostao je sleđen u središnjici bez kraja nečega što je trebalo da bude gotovo trenutni proces.
<BR>&nbsp;&nbsp;&nbsp;&nbsp;&nbsp;Dobro je upamtio naređenja koja su mu izdata. Bila su krajnje jasna: "Čvrsto uhvati ručicu. Snažno je povuci prema sebi. Snažno! Ne ispuštaj je dok te kontrolna tabla ne obavesti da si dva puta prošao kroz hipersvemir."
<BR>&nbsp;&nbsp;&nbsp;&nbsp;&nbsp;E pa, on još nijednom nije prošao kroz hipersvemir.
<BR>&nbsp;&nbsp;&nbsp;&nbsp;&nbsp;Pažljivo je prišao bliže robotu. Ovaj je sedeo, čvrsto držeći ručku koju je snažno povukao, tako da mu se našla između kolena. To je dovelo na odgovarajuće mesto mehanizam za aktiviranje. Zatim se temperatura njegovih metalnih šaka prenela na starter, taman dovoljno da se uspostavi kontakt. Blek automatski pogleda na termometar na kontrolnoj tabli. Robotove šake su imale temperaturu od 37 stepeni Celzijusa, kao što je i trebalo.
<BR>&nbsp;&nbsp;&nbsp;&nbsp;&nbsp;On zajedljivo pomisli: 'Baš divno. Ovde sam sam sa ovom mašinom i ne mogu ništa da preduzmem.'
<BR>&nbsp;&nbsp;&nbsp;&nbsp;&nbsp;Najviše bi voleo da je mogao da uzme neku šipku i smrska ga u opiljke. Uživao je u toj pomisli. Već je mogao da vidi užas na licu Suzan Kalvin (ako je i užas u stanju da se provuče kroz led, užas što je jedan robot smrskan...) Kao i svi ostali pozitronski roboti i ovaj je bio vlasništvo 'Američkih robota', tamo je napravljen i tamo je testiran.
<BR>&nbsp;&nbsp;&nbsp;&nbsp;&nbsp;Pošto se naslađivao koliko je mogao tom zamišljenom osvetom, na kraju se smrknuo i stao da se osvrće po brodu.
<BR>&nbsp;&nbsp;&nbsp;&nbsp;&nbsp;Konačno, do sada ništa nije postigao.
<BR>
<BR>&nbsp;&nbsp;&nbsp;&nbsp;&nbsp;Polako je skinuo skafander. Nežno ga je odložio na policu. Oprezno je krenuo iz jedne prostorije u drugu, proučavajući velike površine koje su se međusobno spajale u hiperatomski motor, sledeći kablove, proveravajući releje polja.
<BR>&nbsp;&nbsp;&nbsp;&nbsp;&nbsp;Ništa nije dirao. Postojalo je desetinu načina da se deaktivira to hiperpolje, ali svaki bi bio poguban ako bar otprilike ne bude znao gde je greška, od koje će zavisiti tačan sled njegovih postupaka.
<BR>&nbsp;&nbsp;&nbsp;&nbsp;&nbsp;Ponovo se obreo kod kontrolne table i očajnički dreknuo prema robotovim širokim leđima, mračnim i ravnodušnim: "Hoćeš li da mi kažeš? Šta nije u redu?"
<BR>&nbsp;&nbsp;&nbsp;&nbsp;&nbsp;Osetio je poriv da nasumce napadne brodsku mašineriju, polomi je i završi s tim. Snažno je potisnuo tu želju. Makar mu bila potrebna i cela nedelja, on će, nekako, dokučiti pravi način za napad. Toliko je dugovao dr Suzan Kalvin i planovima koje je imao s njom.
<BR>&nbsp;&nbsp;&nbsp;&nbsp;&nbsp;Polako se okrenuo na peti i stao da razmišlja. Svaki deo ovog broda, od samog motora do svih pojedinačnih dvosmernih prekidača na pritiskanje, bio je do u beskraj ispitivan i proveravan na Hiperbazi. Izgledalo je gotovo nezamislivo da bilo šta zakaže. Na celom brodu nije bilo jedne stvari...
<BR>&nbsp;&nbsp;&nbsp;&nbsp;&nbsp;Pa da, razume se, bilo je. Robot! Njega su testirali u 'Američkim robotima' a oni se, neka su prokleti, mogu smatrati kompetentnim.
<BR>&nbsp;&nbsp;&nbsp;&nbsp;&nbsp;Šta ono svi uvek govore: 'Prirodno je da robot može bolje da obavi posao.'
<BR>&nbsp;&nbsp;&nbsp;&nbsp;&nbsp;Bila je to normalna pretpostavka, koja se delimično zasnivala na vlastitoj reklamnoj kampanji 'Američkih robota'. Mogli su da stvore robota za određenu svrhu koji će biti bolji od čoveka. Ne 'dobrog kao čovek', već 'boljeg od čoveka'.
<BR>&nbsp;&nbsp;&nbsp;&nbsp;&nbsp;I dok je Džerald Blek zurio u robota i razmišljao o tome, obrve mu se skupiše ispod niskog čela, a lice mu poprimi izraz negde između zapanjenosti i divlje nade.
<BR>&nbsp;&nbsp;&nbsp;&nbsp;&nbsp;On priđe robotu i zaobiđe ga. Zagledao se potom u njegove ruke kojima je držao kontrolnu ručku u položaju za paljenje; ruka bi zauvek tako ostala ako brod u međuvremenu ne bi krenuo ili dok ne bi utrošio sve zalihe energije.
<BR>&nbsp;&nbsp;&nbsp;&nbsp;&nbsp;Blek stade ubrzano da diše: "Kladim se. Kladim se."
<BR>&nbsp;&nbsp;&nbsp;&nbsp;&nbsp;Udaljio se nekoliko koraka i duboko zamislio. Reče: "Mora da je to."
<BR>&nbsp;&nbsp;&nbsp;&nbsp;&nbsp;Pogledao je u pravcu brodskog radija. Njegov noseći snop već je bio usmeren na Hiperbazu. On grmnu: "Hej. Šlose."
<BR>&nbsp;&nbsp;&nbsp;&nbsp;&nbsp;Šlos se istog časa javio. "Svemira mu, Blek..."
<BR>&nbsp;&nbsp;&nbsp;&nbsp;&nbsp;"Manite se toga", rskavo reče Blek. "Bez govora, molim. Hteo sam samo da proverim da li gledate."
<BR>&nbsp;&nbsp;&nbsp;&nbsp;&nbsp;"Da, razume se. Svi smo tu. Slušajte..."
<BR>&nbsp;&nbsp;&nbsp;&nbsp;&nbsp;Međutim, Blek je isključio radio. Iscerio se u jednosmernu kameru u pilotskoj kabini i izabrao jedan deo mehanizma hiperpolja koji će se videti. Nije znao koliko se ljudi nalazi u osmatračkoj sali. Možda su tamo samo Kolner, Šlos i Suzan Kalvin. Možda celo osoblje. U svakom slučaju, imaće šta da vide.
<BR>&nbsp;&nbsp;&nbsp;&nbsp;&nbsp;Relejna kutija broj 3 dobro je odgovarala svrsi, zaključio je on. Bila je smeštena u otvoru u zidu preko koga je stajala ploča pričvršćena hladnim šavom. Blek posegnu u svoj pribor i uze konusnu, zatupastu alatku za uklanjanje šavova. Pomerio je potom svoj skafander dalje niz spremište (pošto ga je prethodno okrenuo kako bi mogao da dohvati kutiju sa alatom), pa se okrenuo se prema relejnoj kutiji.
<BR>&nbsp;&nbsp;&nbsp;&nbsp;&nbsp;Ne obračajući pažnju na poslednje žmarce nelagodnosti, Blek podiže alatku za uklanjanje šavova i prinese je trima različitim tačkama duž hladnog spoja. Polje sile alatke deejstovalo je vešto i brzo, dok se drška neznatno zagrejala u njegovoj šaci pri prolasku energije. Ploča je bila oslobođena.
<BR>&nbsp;&nbsp;&nbsp;&nbsp;&nbsp;On baci jedan brzi pogled, gotovo nevoljan, na brodsku viziploču. Zvezde su bile normalne. On sam osećao se normalno.
<BR>&nbsp;&nbsp;&nbsp;&nbsp;&nbsp;To je bila ona poslednja trun ohrabrenja koja mu je bila potrebna. Podigao je stopalo i smrskao cipelom krajnje delikatan mehanizam u spremištu.
<BR>&nbsp;&nbsp;&nbsp;&nbsp;&nbsp;Staklo se raspršilo, metal iskrivio, a retki mlaz živinih kapi...
<BR>&nbsp;&nbsp;&nbsp;&nbsp;&nbsp;Blek je teško disao. Još je jednom uključio radio. "Jeste li još tu, Šlose?"
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;"Onda vas izveštavam da je hiperpolje na tabli Parseka deaktivirano. Dođite po mene."
<BR>
<BR>&nbsp;&nbsp;&nbsp;&nbsp;&nbsp;Džerald Blek se nije osećao ništa većim junakom nego kada je krenuo a Parsek, ali je ipak zaključio da on to jeste. Ljudi koji su ga dovezli na mali asteroid došli su i da ga pokupe. Ovog puta su se spustili. Tapšali su ga po leđima.
<BR>&nbsp;&nbsp;&nbsp;&nbsp;&nbsp;Hiperbaza je bila pretrpana osobljem kada je brod stigao i svi su izvikivali Blekovo ime. On je odmahivao i osmehivao se, što je i bila dužnost junaka, ali u sebi nije osećao nikakvo likovanje. Ne još. Samo nagoveštaje nečeg sličnog. Likovanje će doći kasnije, kada se bude sreo sa Suzan Kalvin.
<BR>&nbsp;&nbsp;&nbsp;&nbsp;&nbsp;Zastao je pre nego što je sišao iz broda. Potražio ju je pogledom, ali je nije video. General Kolner je bio tamo, čekao ga je; u međuvremenu je povratio svu svoju vojničku uštogljenost, a na lice je zalepio lažni izraz odobravanja. Majer Šlos mu se nervozno osmehivao. Ronson iz Međuplanetnih vesti mahnito mu je mahao. Suzan Kalvin nigde nije bilo.
<BR>&nbsp;&nbsp;&nbsp;&nbsp;&nbsp;Odgurnuo je Kolnera i Šlosa u stranu kada se iskrcao. "Prvo idem da se operem i nešto pojedem."
<BR>&nbsp;&nbsp;&nbsp;&nbsp;&nbsp;Bar u tom trenutku uopšte nije sumnjao u to da može diktirati uslove i generalu i svima ostalima...
<BR>&nbsp;&nbsp;&nbsp;&nbsp;&nbsp;Stražari iz Bezbednosti su mu krčili put. Okupao se i obedovao natanane u izdvojenosti za koju se lično pobrinuo. Zatim je pozvao Ronsona iz Međuplanetnih vesti i kratko s njim razgovarao. Sačekao je da mu ovaj uzvrati poziv i tek je onda osetio da se može potpuno opustiti. Sve je ispalo mnogo bolje nego što se nadao. Sam kvar broda postao je njegov savršeni saučesnik u zaveri.
<BR>&nbsp;&nbsp;&nbsp;&nbsp;&nbsp;Konačno je pozvao kancelariju generala i naredio da sazovu konferenciju. Do toga se stiglo... do naređivanja. General-major Kolner je samo kazao: "Da, ser."
<BR>&nbsp;&nbsp;&nbsp;&nbsp;&nbsp;Ponovo su bili zajedno. Džerald Blek, Kolner, Šlos... čak i Suzan Kalvin. Međutim, ovog puta je glavni bio Blek. Robopsiholog je imala ozbiljan izraz lica, koji kako se čini ni uspeh ni neuspeh nisu mogli da izmene; ipak je nekom tananom promenom u držanju nagoveštavala da se odrekla mesta pod snopom reflektora.
<BR>&nbsp;&nbsp;&nbsp;&nbsp;&nbsp;Dr Šlos je grickao nokat na palcu kada je oprezno počeo: "Dr Blek, svi smo vam veoma zahvalni na vašoj hrabrosti i uspehu." A onda, kao da se istog časa povratio, on dodade: "Ipak, nije bilo nimalo mudro smrskati relejnu kutiju petom i... pa, bio je to čin koji teško da se smeo nadati uspehu."
<BR>&nbsp;&nbsp;&nbsp;&nbsp;&nbsp;Blek odvrati: "Bio je to čin koji teško da je mogao ostati bez uspeha. Vidite" , (ovo je bila bomba broj jedan), "tada sam već znao šta je zakazalo."
<BR>&nbsp;&nbsp;&nbsp;&nbsp;&nbsp;Šlos ustade. "Zaista? Jeste li sigurni?"
<BR>&nbsp;&nbsp;&nbsp;&nbsp;&nbsp;"Pođite sami tamo. Sada je bezbedno. Reći ću vam šta da potražite."
<BR>&nbsp;&nbsp;&nbsp;&nbsp;&nbsp;Šlos ponovo polako sede. General Kolner je bio pun poleta. "Pa ako je ovo tačno, to je sjajno."
<BR>&nbsp;&nbsp;&nbsp;&nbsp;&nbsp;"Tačno je", reče Blek. Pogled mu skliznu na Suzan Kalvin koja ništa još nije kazala.
<BR>&nbsp;&nbsp;&nbsp;&nbsp;&nbsp;Blek je uživao u osećanju nadmoći. Bacio je bombu broj dva, rekavši: "Razume se, reč je o robotu. Jeste li čuli, dr Kalvin?"
<BR>&nbsp;&nbsp;&nbsp;&nbsp;&nbsp;Suzan Kalvin se oglasila prvi put. "Čula sam. To sam donekle i očekivala, u stvari. To je bio jedini deo opreme na brodu koji nije bio testiran u Hiperbazi."
<BR>&nbsp;&nbsp;&nbsp;&nbsp;&nbsp;Blek se na trenutak osetio jadno. Reče: "Ali to niste nijednom reči pomenuli."
<BR>&nbsp;&nbsp;&nbsp;&nbsp;&nbsp;Dr Kalvin uzvrati: "Kao što je dr Šlos nekoliko puta ponovio, ja nisam stručnjak za eteriku. Moja nagađanja, a to nije bilo ništa drugo do nagađanje, mogla su lako biti pogrešna. Smatrala sam da nemam prava da vam unapred stvaram predrasude vezane za vašu misiju."
<BR>&nbsp;&nbsp;&nbsp;&nbsp;&nbsp;Blek reče: "Pa dobro, da niste možda pogodili i kako je do kvara došlo?"
<BR>&nbsp;&nbsp;&nbsp;&nbsp;&nbsp;"Ne, gospodine."
<BR>&nbsp;&nbsp;&nbsp;&nbsp;&nbsp;"Pa, napravljen je da bude bolji od čoveka. U tome je nevolja. Nije li čudno da nam se na putu ispreči upravo ono u čemu su 'Američki roboti' najbolji? Koliko sam razumeo, oni prave robote bolje od ljudi."
<BR>&nbsp;&nbsp;&nbsp;&nbsp;&nbsp;Šamarao ju je rečima, ali ona nije progutala mamac.
<BR>&nbsp;&nbsp;&nbsp;&nbsp;&nbsp;Umesto toga je uzdahnula. "Dragi moj dr Blek. Nisam ja odgovorna za slogane našeg prodajno-promotivnog odeljenja."
<BR>&nbsp;&nbsp;&nbsp;&nbsp;&nbsp;Blek se drugi put osetio jadno. S ovom Kalvinovom nije lako bilo izići nakraj. On reče: "Vaši ljudi su napravili robota koji će zameniti čoveka za kontrolama Parseka. Trebalo je da povuče kontrolnu ručku prema sebi, stavi je u položaj i dopusti da toplota njegovih šaka aktivira prekidač koji će uspostaviti konačni kontakt. Veoma jednostavno, je li tako, dr Kalvin."
<BR>&nbsp;&nbsp;&nbsp;&nbsp;&nbsp;"Veoma jednostavno, dr Blek."
<BR>&nbsp;&nbsp;&nbsp;&nbsp;&nbsp;"Da robot nije napravljen da bude bolji od čoveka, uspeo bi. Na nesreću, 'Američki roboti' su smatrali za potrebno da ga naprave da bude bolji od čoveka. Robotu je rečeno da povuče snažno kontrolnu ručku. Snažno. Reč je ponovljena, pojačana, naglašena. I tako je robot učinio ono što mu je rečeno. Snažno ju je povukao unazad. Ali desila se mala nevolja. On je otprilike deset puta jači od običnog ljudskog bića za koje je kontrolna šipka bila predviđena."
<BR>&nbsp;&nbsp;&nbsp;&nbsp;&nbsp;"Zar hoćete da kažete..."
<BR>&nbsp;&nbsp;&nbsp;&nbsp;&nbsp;"Kažem da se ručka savila. Savila se upravo toliko da promaši prekidač. Kada je toplota robotovih šaka aktivirala termoregulator, on nijeuspostavio kontakt."On se isceri. "Ovo nije greška samo jednog robota, dr Kalvin. To je simbol pogreške cele robotske ideje."
<BR>&nbsp;&nbsp;&nbsp;&nbsp;&nbsp;"Ma hajdete, dr Blek", odvrati ledeno Suzan Kalvin, "potkopavate logiku misionarskom psihologijom. Robot je bio opremljen odgovarajućom moći razumevanja, kao i sirovom snagom. Da je čovek koji mu je izdavao naređenja upotrebio kvantitavine izraze, a ne glupavi pridev 'snažno', ovo se ne bi dogodilo. Da je kazao: 'povuci jačinom od pedeset pet funti', sve bi bilo dobro."
<BR>&nbsp;&nbsp;&nbsp;&nbsp;&nbsp;"Vi hoćete da kažete", reče Blek, "da se nesavršenost robota mora nadoknaditi genijalnošću i inteligencijom čoveka. Uveravam vas da će ljudi tamo na Zemlji tako na to gledati i neće biti baš raspoloženi da oproste 'Američkim robotima' za ovaj fijasko."
<BR>&nbsp;&nbsp;&nbsp;&nbsp;&nbsp;General-major Kolner brzo reče, povrativši autoritet svom glasu: "Stanite malo, Blek, sve što se dogodilo očigledno je strogo poverljivo."
<BR>&nbsp;&nbsp;&nbsp;&nbsp;&nbsp;"U stvari", iznenada reče Šlos, "vaša teorija još nije proverena. Poslaćemo ekipu na brod da to izvidi. Možda uopšte nije stvar u robotu."
<BR>&nbsp;&nbsp;&nbsp;&nbsp;&nbsp;"Pobrinućete se vi već da to dokažete, zar ne? Pitam se da li će ljudi poverovati zainteresovanoj strani. Pored toga, imam još nešto da vam kažem: od ovog trenutka ne radim više na ovom projektu. Dajem otkaz."
<BR>&nbsp;&nbsp;&nbsp;&nbsp;&nbsp;"Zašto?" upita Suzan Kalvin.
<BR>&nbsp;&nbsp;&nbsp;&nbsp;&nbsp;"Jer sam ja, kao što ste kazali, dr Kalvin, misionar", odvrati Blek, smešeći se. "Imam misiju. Osećam da to dugujem ljudima na Zemlji, da im kažem da je doba robota stiglo do tačke u kojoj se manje vrednuje život čoveka od života robota. Sada je moguće narediti čoveku da se izloži opasnosti jer je robot suviše dragocen da bi se nečem sličnom izložio. Verujem da bi Zemljani to trebalo da čuju. Činjenica je da su mnogi ljudi rezervisani kada su u pitanju roboti. 'Američki roboti' još nisu uspeli da dobiju pravno odobrenje da koriste robote na samoj planeti Zemlji. Verujem da će ono što imam da kažem, dr Kalvin, zauvek okončati tu stvar. Ovim danas, dr Kalvin, vi, vaša korporacija i vaši roboti bićete zbrisani Sunčevog sistema."
<BR>&nbsp;&nbsp;&nbsp;&nbsp;&nbsp;Pretio joj je, Blek je toga bio svestan; pretio joj je, ali nije mogao da odustane od ove scene. Živeo je za ovaj trenutak još od časa kada je krenuo na Parsek nije mogao da odustane.
<BR>&nbsp;&nbsp;&nbsp;&nbsp;&nbsp;Na trenutak su blede oči Suzan Kalvin zasijale i blago rumenilo joj je oblilo obraze, što je njega ispunilo likovanjem. On pomisli: 'Kako se sada osećate, gospođo naučnice?'
<BR>&nbsp;&nbsp;&nbsp;&nbsp;&nbsp;Kolner reče: "Neće vam biti dozvoljeno da podnesete ostavku, Blek, niti će vam biti dopušteno..."
<BR>&nbsp;&nbsp;&nbsp;&nbsp;&nbsp;"Kako me možete sprečiti, generale? Ja sam junak, zar niste čuli? A stara Majka Zemlja će iskoristiti svog junaka. Uvek je to činila. Želeće od mene da čuju i poverovaće u sve što im kažem. I neće im se dopasti da me neko u tome ometa, bar ne dok sam još tako svež junak. Već sam razgovarao sa Ronsonom iz Međuplanetnih vesti i rekao mu da imam nešto veliko za njih, nešto što će uzdrmati položaj svim vladinim zvaničnicima i naučnim direktorima, tako da će oni iz Međuplanetnih biti prvi od mene dobiti vesti. Šta vam onda preostaje, osim da me ubijete? Ali mislim da će vam posle toga biti mnogo gore, ako pokušate."
<BR>&nbsp;&nbsp;&nbsp;&nbsp;&nbsp;Blekova osveta bila je potpuna. Nije štedeo reči. Nije se nimalo ustezao. Ustao je da pođe.
<BR>
<BR>&nbsp;&nbsp;&nbsp;&nbsp;&nbsp;"Samo trenutak, dr Blek", reče Suzan Kalvin. U njenom tihom glasu osećao se autoritet.
<BR>&nbsp;&nbsp;&nbsp;&nbsp;&nbsp;Blek se nevoljno okrenuo, kao đak kada čuje glas svoga učitelja, ali je parirao tom gestu namernim ruganjem: "Pretpostavljam da želite da pružite neko objašnjenje?"
<BR>&nbsp;&nbsp;&nbsp;&nbsp;&nbsp;"Uopšte ne", spremno je odvratila. "Vi ste već sve odlično objasnili, umesto mene. Vas sam izabrala jer sam znala da ćete shvatiti, mada sam mislila da će vam to ranije poći za rukom. S vama sam već radila. Znala sam da ne volite robote i da zato nećete patiti od bilo kakvih iluzija kada su oni u pitanju. Iz vašeg dosjea, koji sam zatražila da pogledam pre nego što ste dobili ovaj zadatak, videla sam da ste bili protiv ovog eksperimenta u kome je robot trebalo da prođe kroz hipersvemir. Vaši pretpostavljeni su isticali da vam to ne ide u prilog, ali sam ja smatrala obrnuto."
<BR>&nbsp;&nbsp;&nbsp;&nbsp;&nbsp;"O čemu vi to govorite, doktore Kalvin, ako smem da budem tako grub?"
<BR>&nbsp;&nbsp;&nbsp;&nbsp;&nbsp;"O činjenici da je trebalo da shvatite zašto nijedan robot nije mogao da bude poslat na ovu misiju. Šta ste ono i sami kazali? Nešto o tome da se robotska nesavršenost mora dopuniti genijalnošću i inteligencijom čoveka. To je savršeno tačno, mladiću, savršeno tačno. Roboti nisu genijalni. Njihovi umovi su konačni i mogu biti izračunati do poslednje decimale. To je, u stvari, moj posao.
<BR>&nbsp;&nbsp;&nbsp;&nbsp;&nbsp;Ako robotu izdate naređenje, tačno naređenje, on je u stanju da ga izvrši. Ako naređenje nije tačno, on nije u stanju da ispravi vlastitu grešku bez daljnjih naređenja. Zar niste upravo o tome izvestili kada ste govorili o robotu na brodu? Kako smo mogli da pošaljemo robota da pronađe grešku u mehanizmu kada ne možemo da mu izdamo tačna naređenja, pošto ni sami ništa ne znamo o toj grešci? 'Pronađi šta nije u redu' - nije naređenje koje možete izdati jednom robotu; već samo čoveku. Ljudski mozak se, bar za sada, ne može do kraja izračunati."
<BR>&nbsp;&nbsp;&nbsp;&nbsp;&nbsp;Blek iznenada sede i zagleda se zbunjeno u psihologa. Njene reči oštro su pogodile najdublje slojeve njegovog razumevanja koje je bilo obavijeno osećanjima. Shvatio je da ne može da opovrgne njene reči. Ono što je bilo još gore, osetio se poražen.
<BR>&nbsp;&nbsp;&nbsp;&nbsp;&nbsp;Reče: "Mogli ste to da kažete pre nego što sam krenuo."
<BR>&nbsp;&nbsp;&nbsp;&nbsp;&nbsp;"Mogla sam", složi se dr Kalvin, "ali sam uočila da se sasvim razumljivo plašite za svoj zdrav razum. Povećana zabrinutost mogla je lako da obogalji vašu delotvornost kao istražitelja, pa sam pomislila da bi vas bilo dobro pustiti da odete sa mišlju da je moj jedini motiv što vas šaljem taj što više cenim robota. Palo mi je na pamet da bi vas to moglo naljutiti, a bes je, moj dragi dr Blek, ponekad vrlo korisno osećanje. Ljutit čovek bar ne oseća onoliki strah koliki bi osećao da nije ljut. Mislim da je sve dobro ispalo." Mlitavo je preplela šake u krilu i gotovo se osmehnula, možda prvi put u životu.
<BR>&nbsp;&nbsp;&nbsp;&nbsp;&nbsp;Blek reče: "Neka sam proklet."
<BR>&nbsp;&nbsp;&nbsp;&nbsp;&nbsp;Suzan Kalvin primeti: "Ako biste sada prihvatili moj savet, vratite se svom poslu, prihvatite status junaka i ispričajte svom prijatelju reporteru pojedinosti vašeg hrabrog čina. Neka to budu one velike vesti koje ste mu obećali."
<BR>&nbsp;&nbsp;&nbsp;&nbsp;&nbsp;Lagano, nevoljno, Blek klimnu.
<BR>&nbsp;&nbsp;&nbsp;&nbsp;&nbsp;Šlosu kao da je laknulo; Kolner se iskezi. Sve vreme dok je Suzan Kalvin govorila nisu izustili ni reči, pa to nisu ni sada učinili, već su samo pružili ruke.
<BR>&nbsp;&nbsp;&nbsp;&nbsp;&nbsp;Blek je prihvatio njihove šake i dosta rezervisano ih prodrmao. On reče: "Trebalo bi istaći i vašu ulogu u svemu ovome, dr Kalvin."
<BR>&nbsp;&nbsp;&nbsp;&nbsp;&nbsp;Suzan Kalvin ledeno odgovori: "Ne budite ludi, mladiću. To mi je posao."
</P></TD></TR></TABLE>
<P class="next">
<A HREF=p34.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
