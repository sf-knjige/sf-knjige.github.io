<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>5. RAJ
<P>&nbsp;&nbsp;&nbsp;&nbsp;&nbsp;Kupola je predstavljala zguren, neobičan predmet koji ne pripada ljubičastoj magli Jupitera, šćućurenu, preplašenu građevinu, i izgledalo je kao da čuči na površini ogromne planete.
<BR>&nbsp;&nbsp;&nbsp;&nbsp;&nbsp;Stvorenje koje je nekada bilo Kent Fauler stajalo je raspljošteno na svojim čvrstim debelim nogama.
<BR>&nbsp;&nbsp;&nbsp;&nbsp;&nbsp;Tuđa stvar, pomisli ono. Toliko sam se udaljio od ljudske vrste. A ona nije tuđa uopšte. Ne zna mene. Tamo sam živeo, sanjao, planirao. Odatle sam otišao - uplašen. I vraćam se tamo - gonjen i uplašen.
<BR>&nbsp;&nbsp;&nbsp;&nbsp;&nbsp;Gonjen sećanjem na ljude koji su bili kao ja pre nego što sam postao ovo što sam, pre nego što sam upoznao život i zdravlje i prijatnost koji su mogući kada neko nije ljudsko biće.
<BR>&nbsp;&nbsp;&nbsp;&nbsp;&nbsp;Tauzer se pokrenu kraj njega i Fauler oseti nespretnu naklonost nekadašnjeg psa, izražavano prijateljstvo i drugarstvo i ljubav koji su postojali sve vreme, ali se za njih nije znalo dokle god su bili čovek i pas.
<BR>&nbsp;&nbsp;&nbsp;&nbsp;&nbsp;Misli psa mu se uvukoše u mozak. "Ne možeš to učiniti, prijatelju", reče Tauzer.
<BR>&nbsp;&nbsp;&nbsp;&nbsp;&nbsp;Fauler gotovo zajauka. "Ali moram, Tauzere. Zbog toga sam izišao. Da vidim kakav je Jupiter u stvari. I sada mogu da im kažem, da im donesem vest."
<BR>&nbsp;&nbsp;&nbsp;&nbsp;&nbsp;Trebalo je to davno da učiniš, progovori jedan glas duboko u njemu, slab, udaljen ljudski glas koji se probi kroz njegovo jupiterovsko ja. Ali si bio kukavica i odlagao si - i odlagao. Pobegao si zato što si se bojao da se vratiš. Bojao si se da opet budeš pretvoren u čoveka.
<BR>&nbsp;&nbsp;&nbsp;&nbsp;&nbsp;"Biću usamljen", reče Tauzer, ali ipak to nije rekao. Bar nije bilo reči - već više osećanje usamljenosti, krik od koga se kida srce na rastanku. Kao da je, za trenutak, Fauler prešao u Tauzera i podelio njegov duh.
<BR>&nbsp;&nbsp;&nbsp;&nbsp;&nbsp;Fauler je stajao ćuteći dok se u njemu odigravao preokret. Preokret pri pomisli da će opet biti pretvoren u čoveka - u onu bedu od ljudskog tela i duha.
<BR>&nbsp;&nbsp;&nbsp;&nbsp;&nbsp;"Pošao bih s tobom", reče mu Tauzer, "ali ne bih mogao to da podnesem. Možda bih umro pre nego što bih uspeo da se vratim. Ja sam bio bezmalo gotov, sećaš se. Bio sam star i pun buva. Od zuba su mi ostali samo krnjaci, a varenje mi je bilo sasvim loše. I sanjao sam strašne snove. Kada sam bio mlad štenac, jurio sam zečeve, ali pred kraj zečevi su jurili mene."
<BR>&nbsp;&nbsp;&nbsp;&nbsp;&nbsp;"Ti ostani ovde", reče Fauler. "A ja ću se vratiti."
<BR>
<BR>&nbsp;&nbsp;&nbsp;&nbsp;&nbsp;Ako mogu da ih nateram da shvate, pomisli. Ako samo budem mogao. Ako budem mogao da objasnim.
<BR>&nbsp;&nbsp;&nbsp;&nbsp;&nbsp;Podiže svoju veliku glavu i pogleda brda koja su postepeno narastala u planinske vrhove obavijene ružičastom i ljubičastom maglom. Munja zmijasto preseče nebo i oblaci i magla planuše vatrom ekstaze.
<BR>&nbsp;&nbsp;&nbsp;&nbsp;&nbsp;Krenu napred gegajući se, polako, bez volje. Sa povetarcem dođe dah mirisa i njegovo telo ga upi - kao mačka koja se valja u mačjoj metvici. A ipak nije bio miris - mada je to bilo najbliže čega se mogao setiti, najbliža reč koju je imao. U godinama koje dolaze ljudska vrsta će stvoriti novu terminologiju.
<BR>&nbsp;&nbsp;&nbsp;&nbsp;&nbsp;Kako bi čovek mogao, pitao se on, da objasni maglu koja se vuče po tlu i miris koji je čisto uživanje. Druge stvari će shvatiti, znao je. Da čovek nikada ne mora da jede, da nikada ne spava, da se oslobodio celog kompleksa depresivne neuroze od koje pati čovek. Te stvari će razumeti zato što se one mogu reći jednostavnim izrazima, objasniti postojećim jezikom.
<BR>&nbsp;&nbsp;&nbsp;&nbsp;&nbsp;Ali druge stvari - stvari koje traže nov rečnik? Emocije koje čovek nikada nije poznavao. Sposobnosti o kojima čovek nikada nije ni sanjao. Jasnoća uma i shvatanja - sposobnost korišćenja mozga do poslednje ćelije. Stvari koje se znaju i čine instinktivno, koje čovek nikada ne bi mogao da učini zato što njegovo telo nema čula kojima se one mogu učiniti.
<BR>&nbsp;&nbsp;&nbsp;&nbsp;&nbsp;"Zapisaću to", reče on sebi. "Neću se žuriti i zapisaću to."
<BR>&nbsp;&nbsp;&nbsp;&nbsp;&nbsp;Ali shvati da je napisana reč jadno oruđe.
<BR>&nbsp;&nbsp;&nbsp;&nbsp;&nbsp;Na kristalnom omotaču kupole isturi se televizorski otvor i on se odgega prema njemu. Potočići kondenzovane magle slivali su se preko otvora i on se uspravi na zadnje noge i pogleda pravo u njega.
<BR>&nbsp;&nbsp;&nbsp;&nbsp;&nbsp;Ne da bi mogao nešto da vidi, već da bi ljudi unutra videli njega. Ljudi koji stalno posmatraju, gledaju napolje u surovost Jupitera, zaurlane oluje i amonijačne kiše, oblake smrtonosnog metana kako brzo promiču. Jer ljudi su tako videli Jupiter.
<BR>&nbsp;&nbsp;&nbsp;&nbsp;&nbsp;Diže ruku i brzo napisa na vlažnoj površini ploče - štampajući unazad.
<BR>&nbsp;&nbsp;&nbsp;&nbsp;&nbsp;Oni moraju da znaju ko je, da ne bi bilo greške. Moraju da znaju koje koordinate da primene. Inače bi ga mogli pretvoriti u pogrešno telo, upotrebiti pogrešnu matricu; i izašao bi neko drugi - mladi Alen, možda, ili Smit, ili Peletije. A to bi bilo fatalno.
<BR>&nbsp;&nbsp;&nbsp;&nbsp;&nbsp;Amonijak se slivao i zamrljao slova, izbrisao ih. On opet napisa ime.
<BR>&nbsp;&nbsp;&nbsp;&nbsp;&nbsp;Razumeće to ime. Znaće da se jedan od ljudi koji su bili pretvoreni u Lopere vratio da podnese izveštaj.
<BR>&nbsp;&nbsp;&nbsp;&nbsp;&nbsp;Spusti se i okrete se oko sebe gledajući u vrata koja vode u kabinu pretvarača. Vrata se polako pokrenuše, otvarajući se napolje.
<BR>&nbsp;&nbsp;&nbsp;&nbsp;&nbsp;"Zbogom, Tauzere", reče nežno Fauler.
<BR>&nbsp;&nbsp;&nbsp;&nbsp;&nbsp;Krik opomene odjeknu mu u mozgu. Nije suviše kasno. Još nisi ušao. Još možeš da se predomisliš. Još uvek možeš da se okreneš i pabegneš.
<BR>&nbsp;&nbsp;&nbsp;&nbsp;&nbsp;On nastavi teško se gegajući, rešen, škripeći zubima. Pod šapama oseti metalni pod, oseti kako se vrata zatvoriše za njim. Uhvati još jednu poslednju, fragmentarnu misao Tauzerovu, i onda nastade mrak.
<BR>&nbsp;&nbsp;&nbsp;&nbsp;&nbsp;Pretvaračka komora bila je pravo pred njim i on se uputi nagnutom rampom da bi došao do nje.
<BR>&nbsp;&nbsp;&nbsp;&nbsp;&nbsp;Izašli su čovok i pas, pomisli, a vraća se čovek.
<BR>
<BR>&nbsp;&nbsp;&nbsp;&nbsp;&nbsp;Konferencija za štampu je dobro prošla. Govorilo se o povoljnim stvarima.
<BR>&nbsp;&nbsp;&nbsp;&nbsp;&nbsp;Da, rekao je Tajler Vebster novinarima, neprilika na Veneri je bila sasvim izglađena. Stvar je bila samo u tome da zainteresovane strane sednu i porazgovaraju. Eksperimenti sa životom u hladnim laboratorijama Plutona zadovoljavajuće napreduju. Ekspedicija na Kentaur će krenuti kao što je predviđeno, uprkos izveštajima da je potpuno pometena. Trgovinska komisija će uskoro izdati nove monetarne tablice za razne interplanetarne proizvode, kojima će se izravnati neke nejednakosti.
<BR>&nbsp;&nbsp;&nbsp;&nbsp;&nbsp;Ništa senzacionalno. Ništa od čega bi se mogli napraviti naslovi. Ništa čime bi se započela emisija vesti.
<BR>&nbsp;&nbsp;&nbsp;&nbsp;&nbsp;"A Džon Kalver mi kaže", reče Vebster, "da vas podsetim, gospodo, da je danas sto dvadeset peta godišnjica poslednjeg ubistva počinjenog u Sunčevom sistemu. Sto dvadeset i pet godina bez nasilne smrti s predumišljajem."
<BR>&nbsp;&nbsp;&nbsp;&nbsp;&nbsp;Zavali se u stolici i nasmeja se na njih prikrivajući stvar od koje je strepeo, pitanje za koje je znao da će doći.
<BR>&nbsp;&nbsp;&nbsp;&nbsp;&nbsp;Ali oni još nisu bili spremni da ga postave - trebalo je poštovati jedan običaj - vrlo prijatan običaj.
<BR>&nbsp;&nbsp;&nbsp;&nbsp;&nbsp;Berli Stiven Endrjus, šef za štampu Interplanetarnih novosti, pročisti grlo kao da se sprema da dG neku važnu izjavu i upita sa podrugljivom ozbiljnošću:
<BR>&nbsp;&nbsp;&nbsp;&nbsp;&nbsp;"A kako je momak?"
<BR>&nbsp;&nbsp;&nbsp;&nbsp;&nbsp;Osmeh se sledi na Vebsterovom licu. "Idem kući za vikend. Kupio sam sinu jednu igračku."
<BR>&nbsp;&nbsp;&nbsp;&nbsp;&nbsp;Pruži ruku i podiže malu cev sa stola.
<BR>&nbsp;&nbsp;&nbsp;&nbsp;&nbsp;"Jedna starinska igračka", reče. "Garantovano starinska. Jedna kompanija je baš počela da ih iznosi na tržište. Stavite je na oko i okrećete i vidite lepe slike. Obojeno staklo koje se pokreće i slaže. Ima jedna reč za to..."
<BR>&nbsp;&nbsp;&nbsp;&nbsp;&nbsp;"Kaleidoskop", priskoči jedan od novinara. "Čitao sam o tome. U jednoj staroj istoriji o ponašanju i običajima ranog dvadesetog veka."
<BR>&nbsp;&nbsp;&nbsp;&nbsp;&nbsp;"Jeste li ga isprobali, gospodine predsedniče?" upita Endrjus.
<BR>&nbsp;&nbsp;&nbsp;&nbsp;&nbsp;"Ne", reče Vebster. "Pravo da kažem, nisam. Dobio sam ga tek danas po podne, a bio sam suviše zauzet."
<BR>&nbsp;&nbsp;&nbsp;&nbsp;&nbsp;"Gde ste ga našli, gospodine predsedniče?" upita jedan glas. "Moram i ja da uzmem jedan za svog malog."
<BR>&nbsp;&nbsp;&nbsp;&nbsp;&nbsp;"U radnji odmah iza ugla. Onoj radnji sa igračkama, znate. Baš danas su ih dobili."
<BR>&nbsp;&nbsp;&nbsp;&nbsp;&nbsp;Sada je, znao je Vebster, vreme da idu. Još malo prijatnog, prijateljskog koškanja, i oni će se dići i otići.
<BR>&nbsp;&nbsp;&nbsp;&nbsp;&nbsp;Ali nisu odlazili - i znao je da ne odlaze. Znao je to po iznenadnoj tišini i po papirima koji zašuštaše da bi je prikrili.
<BR>&nbsp;&nbsp;&nbsp;&nbsp;&nbsp;Tada Stiven Endrjus postavi pitanje od koga je Vebster strepeo. Za trenutak Vebster je bio srećan što je to baš Stiven Endrjus. Endrjus je bio prijateljski nastrojen, uopšte uzev, a Interplanetarna štampa donosila je objektivne vesti bez onog lukavog nijansiranja reči koje su upotrebljavali komentatori.
<BR>&nbsp;&nbsp;&nbsp;&nbsp;&nbsp;"Gospodine predsedniče", reče Endrjus, "čuli smo da se jedan čovek koji je bio pretvoren na Jupiteru vratio na Zemlju. Hteli bismo da vas pitamo da li je to istina?"
<BR>&nbsp;&nbsp;&nbsp;&nbsp;&nbsp;"Istina je", reče Vebster kruto.
<BR>&nbsp;&nbsp;&nbsp;&nbsp;&nbsp;Oni su čekali, i Vebster je čekao, ne mičući se u svojoj stolici.
<BR>&nbsp;&nbsp;&nbsp;&nbsp;&nbsp;"Da li biste hteli da date komentar?" upita Endrjus.
<BR>&nbsp;&nbsp;&nbsp;&nbsp;&nbsp;"Ne", reče Vebster.
<BR>&nbsp;&nbsp;&nbsp;&nbsp;&nbsp;Vebster pogleda okolo po sobi, od lica do lica. Napregnuta lica koja napipavaju nešto od istine iza njegovog odsečnog odbijanja da razgovara o toj stvari. Razveseljena lica koja skrivaju mozak koji već sada misli kako bi mogao da izvrne ono nekoliko reči koje je Vebster rekao. Ljutita lica koja će napisati komentare pune zgražanja o pravu ljudi da budu obavešteni.
<BR>&nbsp;&nbsp;&nbsp;&nbsp;&nbsp;"Žao mi je, gospodo", reče Vebster.
<BR>&nbsp;&nbsp;&nbsp;&nbsp;&nbsp;Endrjus se teško podiže sa stolice. "Hvala, gospodine predsedniče", reče on.
<BR>
<BR>&nbsp;&nbsp;&nbsp;&nbsp;&nbsp;Vebster ostade sedeći u stolici i posmatrajući ih kako odlaze; kada su otišli, oseti hladnoću i prazninu sobe.
<BR>&nbsp;&nbsp;&nbsp;&nbsp;&nbsp;Razapeće me, pomisli. Prikovaće me za vrata ambara i neću moći da se izvučem. Nikako neću moći.
<BR>&nbsp;&nbsp;&nbsp;&nbsp;&nbsp;Diže se sa stolice i pređe preko sobe. Stade gledajući kroz prozor u baštu na popodnevnom suncu.
<BR>&nbsp;&nbsp;&nbsp;&nbsp;&nbsp;Ipak, prosto im se nije moglo reći.
<BR>&nbsp;&nbsp;&nbsp;&nbsp;&nbsp;Raj! Raj kakav se može poželeti! I kraj čovečanstva! Kraj svih ideala i svih snova čovečanstva, kraj same vrste.
<BR>&nbsp;&nbsp;&nbsp;&nbsp;&nbsp;Zeleno svetlo na njegovom stolu bljesnu i zatrepta i on se vrati preko sobe.
<BR>&nbsp;&nbsp;&nbsp;&nbsp;&nbsp;"Šta je!" upita.
<BR>&nbsp;&nbsp;&nbsp;&nbsp;&nbsp;Mali ekran se osvetli i pojavi se jedno lice.
<BR>&nbsp;&nbsp;&nbsp;&nbsp;&nbsp;"Psi su baš javili, gospodine, da je Džo, mutant, otišao vašoj kući i da ga je Dženkins pustio unutra."
<BR>&nbsp;&nbsp;&nbsp;&nbsp;&nbsp;"Džo! Siguran si?"
<BR>&nbsp;&nbsp;&nbsp;&nbsp;&nbsp;"Psi kažu. A psi nikad ne greše."
<BR>&nbsp;&nbsp;&nbsp;&nbsp;&nbsp;Lice iščeze sa ekrana i Vebster se teško spusti u stolicu.
<BR>&nbsp;&nbsp;&nbsp;&nbsp;&nbsp;Utrnulim prstima napipa kontrolnu tablu i ne gledajući okrenu željenu kombinaciju.
<BR>&nbsp;&nbsp;&nbsp;&nbsp;&nbsp;Na ekranu se pojavi kuća u Severnoj Americi, zgurena na vetrometini na vrhu brda. Zgrada koja tu stoji već blizu hiljadu godina. Mesto gde je stara loza Vebsterovih živela i sanjala i umirala.
<BR>&nbsp;&nbsp;&nbsp;&nbsp;&nbsp;Daleko gore u plavetnilu iznad kuće letela je jedna vrana i Vebster ču, ili zamisli da je čuo vetrom nošeno graktanje ptice.
<BR>&nbsp;&nbsp;&nbsp;&nbsp;&nbsp;Sve je bilo u redu - ili je izgledalo da jeste. Kuća je dremala u jutarnjoj svetlosti i statua je stajala na travnjaku - statua onog davnog pretka koji je nestao na putu ka zvezdama. Alena Vebstera, koji je prvi napustio Sunčev sistem i krenuo na Kentaur - onako kao što će ekspedicija koja je sada na Marsu krenuti za koji dan.
<BR>&nbsp;&nbsp;&nbsp;&nbsp;&nbsp;Oko kuće je sve bilo mirno, nikakvog znaka da se nešto miče.
<BR>&nbsp;&nbsp;&nbsp;&nbsp;&nbsp;Vebsterova ruka se pokrenu i gurnu polugu. Ekran se ugasi.
<BR>&nbsp;&nbsp;&nbsp;&nbsp;&nbsp;Dženkins može da sredi stvari, mislio je. Verovatno bolje nego što bi to čovek mogao. Na kraju krajeva, u tu njegovu metalnu kožu sabijeno je gotovo hiljadu godina mudrosti. Zvaće me on uskoro da mi kaže šta se to događa.
<BR>&nbsp;&nbsp;&nbsp;&nbsp;&nbsp;Pruži ruku i okrenu drugu željenu kombinaciju.
<BR>&nbsp;&nbsp;&nbsp;&nbsp;&nbsp;Poduže je čekao dok se na ekranu ne pojavi lice.
<BR>&nbsp;&nbsp;&nbsp;&nbsp;&nbsp;"Šta je, Tajlere?" zapita lice.
<BR>&nbsp;&nbsp;&nbsp;&nbsp;&nbsp;"Baš sam primio izveštaj da je Džo..."
<BR>&nbsp;&nbsp;&nbsp;&nbsp;&nbsp;Džon Kalver klimnu glavom. "I ja sam ga baš dobio. Sad proveravam."
<BR>&nbsp;&nbsp;&nbsp;&nbsp;&nbsp;"Kako ti to shvataš?"
<BR>&nbsp;&nbsp;&nbsp;&nbsp;&nbsp;Lice šefa Svetske bezbednosti se nervozno zgrči.
<BR>&nbsp;&nbsp;&nbsp;&nbsp;&nbsp;"Možda omekšavaju. Prilično smo pritisli Džoa i ostale mutante. Psi su uradili izvanredan posao."
<BR>&nbsp;&nbsp;&nbsp;&nbsp;&nbsp;"Ali nije bilo nikakvih znakova o tome", pobuni se Vebster. "Nije zabeleženo ništa što bi označilo da se tako nešto događa."
<BR>&nbsp;&nbsp;&nbsp;&nbsp;&nbsp;"Slušaj", reče Kalver. "Već više od sto godina oni nisu nijednom uvukli vazduh a da mi to nismo znali. Imamo zabeleženo crno na belo na traci sve što su uradili. Ometali smo im svaki pokret. U početku su mislili da je to prosto zla sreća, ali sada znaju da nije. Možda su digli ruke i videli da su poraženi."
<BR>&nbsp;&nbsp;&nbsp;&nbsp;&nbsp;"Mislim da nije tako", svečano reče Vebster. "Kad god ta dečica misle da su gotova, bolje počni da tražiš neko meko mesto za spuštanje."
<BR>&nbsp;&nbsp;&nbsp;&nbsp;&nbsp;"Posmatraću to izbliza", reče mu Kalver. "Obaveštavaću te."
<BR>&nbsp;&nbsp;&nbsp;&nbsp;&nbsp;Ploča izblede i pretvori se u četvrtast komad stakla. Vebster ga je turobno posmatrao.
<BR>&nbsp;&nbsp;&nbsp;&nbsp;&nbsp;Mutanti nisu pobeđeni - ni blizu. To je on znao, a i Kalver. Pa ipak...
<BR>&nbsp;&nbsp;&nbsp;&nbsp;&nbsp;Zašto je Džo otišao Dženkinsu? Zašto se nije obratio vladi ovde u Ženevi? Možda da bi sačuvao dostojanstvo. Da svrši stvar preko robota. Najzad, Džo već dugo, dugo poznaje Dženkinsa.
<BR>&nbsp;&nbsp;&nbsp;&nbsp;&nbsp;Neobjašnjivo, Vebster oseti val ponosa. Ponosa što je, ako je tako, Džo otišao Dženkinsu. Jer i Dženkins je uprkos svojoj metalnoj koži jedan Vebster.
<BR>&nbsp;&nbsp;&nbsp;&nbsp;&nbsp;Ponos, pomisli Vebster. Dostignuće i greška. Ali uvek po nečemu značajni. Svaki od njih, godinama. Džerom, koji je izgubio Džuvejnovu filozofiju za svet. I Tomas, koji je svetu dao princip putovanja vasionom koji je sada bio usavršen. Pa Tomasov sin, Alen, koji je krenuo na zvezde i nije uspeo da stigne. I Brus, koji je prvi zamislio blizanačku civilizaciju čoveka i psa. Sada, najzad, on sam - Tajler Vebster, predsednik Svetskeg odbora.
<BR>&nbsp;&nbsp;&nbsp;&nbsp;&nbsp;Sedeći za stolom sklopio je ruke i gledao večernje svetlo koje se ulivalo u sobu kroz prozor.
<BR>&nbsp;&nbsp;&nbsp;&nbsp;&nbsp;Čeka, priznade. Čeka da trepne signal koji će mu reći da Dženkins zove da javi za Džoa. Kada bi samo...
<BR>&nbsp;&nbsp;&nbsp;&nbsp;&nbsp;Kada bi samo moglo da se dođe do sporazuma. Kada bi samo mutanti i ljudi mogli da rade zajedno. Kada bi mogli da zaborave ovaj poluskriveni rat, mogli bi daleko da doteraju - čovek i pas i mutant.
<BR>&nbsp;&nbsp;&nbsp;&nbsp;&nbsp;Vebster zavrte glavom. Bilo bi i suviše to očekivati. Razilaženje je i suviše veliko, jaz i suviše širok. Sumnja ljudi u tolerantno zabavljanje mutanata razdvajala bi tu dvojicu. Jer mutanti su različita rasa, izdanak koji je otišao predaleko napred. Ljudi koji su postali istinske ličnosti, bez potrebe za društvom, bez potrebe za ljudskim odobravanjem, potpuno lišeni instinkta čopora koji je vrstu držao na okupu, otporni na društvene pritiske.
<BR>&nbsp;&nbsp;&nbsp;&nbsp;&nbsp;I zbog mutanata ona mala grupa izmenjenih pasa do sada je vrlo malo praktično koristila svom starijem bratu, čoveku. Jer psi su motrili već više od sto godina, bili su policijska snaga koja je držala na oku ljudske mutante.
<BR>&nbsp;&nbsp;&nbsp;&nbsp;&nbsp;Vebster gurnu stolicu unazad, otvori fioku od stola i izvuče svežanj papira.
<BR>&nbsp;&nbsp;&nbsp;&nbsp;&nbsp;Gledajući jednim okom ploču televizora, škljocnu polugom i pozva sekretaricu.
<BR>&nbsp;&nbsp;&nbsp;&nbsp;&nbsp;"Da, gospodine Vebster."
<BR>&nbsp;&nbsp;&nbsp;&nbsp;&nbsp;"Idem do gospodina Faulera", reče Vebster. "Ako bude neki poziv..."
<BR>&nbsp;&nbsp;&nbsp;&nbsp;&nbsp;Glas sekretarice samo malo zadrhta. "Ako bude, gospodine, odmah ću vam javiti."
<BR>&nbsp;&nbsp;&nbsp;&nbsp;&nbsp;"Hvala", reče Vebster.
<BR>&nbsp;&nbsp;&nbsp;&nbsp;&nbsp;I vrati polugu.
<BR>&nbsp;&nbsp;&nbsp;&nbsp;&nbsp;Već su čuli za ovo, pomisli. Svi, u celej zgradi, stoje i zevajući sa isplaženim jezicima, očekujući novosti.
<BR>
<BR>&nbsp;&nbsp;&nbsp;&nbsp;&nbsp;Kent Fauler se izležavao u stolici u bašti pred svojom sobom i gledao malog crnog terijera kako jarosno kopa za nekim zamišljenim zecom.
<BR>&nbsp;&nbsp;&nbsp;&nbsp;&nbsp;"Znaš, Rouvere", reče Fauler, "mene nećeš prevariti."
<BR>&nbsp;&nbsp;&nbsp;&nbsp;&nbsp;Pas prestade da kopa, pogleda preko ramena iskezivši zube i uzbuđeno zalaja. Onda nastavi da kopa.
<BR>&nbsp;&nbsp;&nbsp;&nbsp;&nbsp;"Zaboravićeš se jednog dana", reče mu Fauler, "i reći koju reč, i onda ću te propisno udesiti."
<BR>&nbsp;&nbsp;&nbsp;&nbsp;&nbsp;Rouver je i dalje kopao.
<BR>&nbsp;&nbsp;&nbsp;&nbsp;&nbsp;Lukavi mali đavo, pomisli Fauler. Bistar kao niko. Vebster ga je napujdao na mene i on je fino odigrao ulogu. Kopao za zečevima i nije poštovao grmlje i češao se od buva - savršena slika savršenog psa. Ali pročitao sam ga. Sve sam ih pročitao.
<BR>&nbsp;&nbsp;&nbsp;&nbsp;&nbsp;U travi se začu korak i Fauler diže pogled.
<BR>&nbsp;&nbsp;&nbsp;&nbsp;&nbsp;"Dobro veče", reče Tajler Vebster.
<BR>&nbsp;&nbsp;&nbsp;&nbsp;&nbsp;"Pitao sam se kad ćete doći", kratko reče Fauler. "Sedite i recite mi - pravo. Ne verujete mi, zar ne?"
<BR>&nbsp;&nbsp;&nbsp;&nbsp;&nbsp;Vebster se spusti u drugu stolicu i stavi papire u krilo.
<BR>&nbsp;&nbsp;&nbsp;&nbsp;&nbsp;"Mogu da shvatim kako vam je", reče.
<BR>&nbsp;&nbsp;&nbsp;&nbsp;&nbsp;"Sumnjam da možete", obrecnu se Fauler. "Došao sam ovamo i doneo vest za koju sam mislio da je važna. Izveštaj koji me je koštao više nego što možete da zamislite."
<BR>&nbsp;&nbsp;&nbsp;&nbsp;&nbsp;Poguri se napred u stolici. "Pitam se da li shvatate da je svaki sat koji sam proveo kao ljudsko biće za mene duhovno mučenje."
<BR>&nbsp;&nbsp;&nbsp;&nbsp;&nbsp;"Žao mi je", reče Vebster, "ali morali smo da budemo sigurni. Morali smo da proverimo vaš izveštaj."
<BR>&nbsp;&nbsp;&nbsp;&nbsp;&nbsp;"I obavite neke probe?"
<BR>&nbsp;&nbsp;&nbsp;&nbsp;&nbsp;Vebster potvrdi.
<BR>&nbsp;&nbsp;&nbsp;&nbsp;&nbsp;"Kao sa ovim Rouverom?"
<BR>&nbsp;&nbsp;&nbsp;&nbsp;&nbsp;"On se ne zove Rouver", blago reče Vebster. "Ako ste ga tako zvali, povredili ste njegova osećanja. Svi psi imaju ljudska imena. Ovaj se zove Elmer."
<BR>&nbsp;&nbsp;&nbsp;&nbsp;&nbsp;Elmer prestade da kopa i dokaska do njih. Sede kraj Vebsterove stolice i šapom zamrljanom ilovačom stade da trlja prljave brkove.
<BR>&nbsp;&nbsp;&nbsp;&nbsp;&nbsp;"Šta je, Elmere?" upita Vebster.
<BR>&nbsp;&nbsp;&nbsp;&nbsp;&nbsp;"On je ljudski stvor, nema govora", reče pas, "ali ne sasvim ljudski. Nije mutant, znaš. Već nešto drugo. Nešto strano."
<BR>&nbsp;&nbsp;&nbsp;&nbsp;&nbsp;"To treba očekivati", reče Fauler. "Bio sam Loper pet godina."
<BR>&nbsp;&nbsp;&nbsp;&nbsp;&nbsp;Vebster potvrdi. "Zadržali ste deo ličnosti. To je razumljivo. A pas će je nanjušiti. Oni su osetljivi na takve stvari. Gotovo nadareni duhovnim silama. Zato smo ih odredili da motre na mutante. U stanju su da nanjuše mutanta ma gde bio."
<BR>&nbsp;&nbsp;&nbsp;&nbsp;&nbsp;"Hoćete da mi kažete da mi verujete?"
<BR>&nbsp;&nbsp;&nbsp;&nbsp;&nbsp;Vebster je šuškao papirima u krilu, onda ih pažljivo složi. "Bojim se da vam verujem."
<BR>&nbsp;&nbsp;&nbsp;&nbsp;&nbsp;"Zašto se bojite?"
<BR>&nbsp;&nbsp;&nbsp;&nbsp;&nbsp;"Zato", reče mu Vebster, "što ste vi najveća opasnost sa kojom se čovečanstvo ikada suočilo."
<BR>&nbsp;&nbsp;&nbsp;&nbsp;&nbsp;"Opasnost! Čoveče, zar ne shvatate? Ja vam nudim... nudim vam..."
<BR>&nbsp;&nbsp;&nbsp;&nbsp;&nbsp;"Da, znam", reče Vebster. "Ta reč je Raj."
<BR>&nbsp;&nbsp;&nbsp;&nbsp;&nbsp;"I vi se toga bojite?"
<BR>&nbsp;&nbsp;&nbsp;&nbsp;&nbsp;"Užasnut sam", reče Vebster. "Samo pokušajte da zamislite šta bi bilo ako bismo rekli ljudima i oni svi poverovali. Svako bi želeo da ode na Jupiter i postane Loper. Sama činjenica da Loperi izgleda imaju vek koji se proteže na hiljade godina bila bi dovoljan razlog ako i ne bi bilo drugih.
<BR>&nbsp;&nbsp;&nbsp;&nbsp;&nbsp;Nastalo bi jedno opšte traženje da svako smesta bude upućen na Jupiter. Niko ne bi želeo da ostane ljudsko biće. Na kraju više ne bi bilo ljudi - svi ljudi bi postali Loperi. Jeste li pomislili na to?"
<BR>&nbsp;&nbsp;&nbsp;&nbsp;&nbsp;Fauler ovlaži usne nervoznim jezikom. "Svakako. To sam i očekivao."
<BR>&nbsp;&nbsp;&nbsp;&nbsp;&nbsp;"Ljudska vrsta bi nestala", reče Vebster mirnim glasom. "Bila bi izbrisana. Odbacila bi sav napredak koji je učinila tokom hiljada godina. Nestala bi baš kada je na pragu svog najvećeg napretka."
<BR>&nbsp;&nbsp;&nbsp;&nbsp;&nbsp;"Ali vi ne znate", protestovao je Fauler. "Vi ne možete da znate. Nikada niste bili Loper. Ja sam bio." Udari se u grudi. "Ja znam kako je to."
<BR>&nbsp;&nbsp;&nbsp;&nbsp;&nbsp;Vebster zavrte glavom. "Ja se ne raspravljam oko toga. Spreman sam da priznam da je možda bolje biti Loper nego ljudsko biće. Ono što ne mogu da prihvatim jeste to da bi bilo opravdano da uništimo ljudsku rasu - da treba da zamenimo ono što je ljudska vrsta učinila i što će učiniti, za ono što bi Loperi možda učinili. Ljudska vrsta ide napred. Možda ne na tako prijatan način niti tako razborito i briljantno kao vaši Loperi, ali u krajnjoj liniji imam osećanje da će otići mnogo dalje. Mi imamo rasno nasleđe i sudbinu rase, i to ne možemo da odbacimo."
<BR>&nbsp;&nbsp;&nbsp;&nbsp;&nbsp;Fauler se naže napred u stolici. "Slušajte", reče. "Ja sam u ovome postupio fer. Došao sam pravo vama i u Svetski odbor. Mogao sam da kažem štampi i radiju i da vas stavim pred svršen čin, ali nisam to učinio."
<BR>&nbsp;&nbsp;&nbsp;&nbsp;&nbsp;"Ciljate na to", reče Vebster, "da Svetski odbor nema pravo da sam odluči o ovoj stvari. Predlažete da ljudi o tome kažu svoju reč."
<BR>&nbsp;&nbsp;&nbsp;&nbsp;&nbsp;Fauler potvrdi stisnutih usana.
<BR>&nbsp;&nbsp;&nbsp;&nbsp;&nbsp;"Iskreno rečeno", reče Vebster, "ja ne verujem ljudima. Imali biste reakciju rulje. Sebičnu reakciju. Ni jedan jedini ne bi mislio na vrstu, već samo na sebe."
<BR>&nbsp;&nbsp;&nbsp;&nbsp;&nbsp;"Da li mi vi to kažete", zapita Fauler, "da sam u pravu, ali da vi tu ništa ne možete da učinite?"
<BR>&nbsp;&nbsp;&nbsp;&nbsp;&nbsp;"Ne baš to. Moraćemo nešto da izmislimo. Možda bi od Jupitera mogao da se napravi kao neki starački dom. Pošto čovek proživi koristan život..."
<BR>&nbsp;&nbsp;&nbsp;&nbsp;&nbsp;Duboko u grlu Faulerovom ote se rezak zvuk gađenja.
<BR>&nbsp;&nbsp;&nbsp;&nbsp;&nbsp;"Nagrada", reče prezrivo. "Izbacivanje starog konja na pašnjak. Raj po specijalnom uputu."
<BR>&nbsp;&nbsp;&nbsp;&nbsp;&nbsp;"Tako bismo", naglasi Vebster, "spasli ljudsku vrstu, a ipak imali Jupiter."
<BR>&nbsp;&nbsp;&nbsp;&nbsp;&nbsp;Fauler se diže na noge brzim, gipkim pokretom. "Dosta mi je svega", povika. "Doneo sam vam vest o stvari o kojoj ste hteli da znate. Stvari na koju ste potrošili milijarde dolara i, koliko ste vi znali, stotine života. Postavili ste stanice za ponovno pretvaranje po celom Jupiteru i slali napolje na desetine ljudi, oni se nikad nisu vraćali; mislili ste da su mrtivi i ipak ste slali druge. I niko od njih se nije vratio - zato što nisu želeli da se vrate, zato što nisu mogli da se vrate, zato što nisu mogli da svare da opet budu ljudi. Onda sam se ja vratio, i šta se desilo? Mnogo bombastih fraza... izvrdavanje istine... ispitujete me i sumnjate u mene. I najzad kažete da je sa mnom sve u redu, ali da sam pogrešio što sam se uopšte vratio."
<BR>&nbsp;&nbsp;&nbsp;&nbsp;&nbsp;Ruke mu padoše niz bokove i ramena mu se opustiše.
<BR>&nbsp;&nbsp;&nbsp;&nbsp;&nbsp;"Pretpostavljam da sam slobodan", reče. "Nema potrebe da ostajem ovde."
<BR>&nbsp;&nbsp;&nbsp;&nbsp;&nbsp;Vebster lagano potvrdi glavom. "Naravno da ste slobodni. Bili ste slobodni sve vreme. Samo sam tražio da ostanete dok ne proverim."
<BR>&nbsp;&nbsp;&nbsp;&nbsp;&nbsp;"Mogao bih da se vratim na Jupiter?"
<BR>&nbsp;&nbsp;&nbsp;&nbsp;&nbsp;"S obzirom na situaciju", reče Vebster, "to bi bila dobra ideja."
<BR>&nbsp;&nbsp;&nbsp;&nbsp;&nbsp;"Čudi me da to niste predložili", reče gorko Fauler. "To bi bio izlaz za vas. Mogli biste da stavite izveštaj ad akta i da ga zaboravite i da i dalje vodite Sunčev sistem kao dečju igru na podu gostinske sobe. Vaša porodica brlja već vekovima i ljudi su vam dozvolili da se vratite po još. Jedan od vaših predaka izgubio je za svet Džuvejnovu filozofiju, a drugi je omeo napor ljudi da sarađuju sa mutantima..."
<BR>&nbsp;&nbsp;&nbsp;&nbsp;&nbsp;Vebster oštro reče: "Ne mešajte mene i moju porodicu u ovo, Faulere! To je stvar koja je veća..."
<BR>&nbsp;&nbsp;&nbsp;&nbsp;&nbsp;Ali Fauler je vikao, zagrcnuvši se rečima. "A ja vam neću dati da ovo pokvarite. Svet je dosta izgubio zbog vas Vebsterovih. Sada će se svet najzad osloboditi. Ja ću ispričati ljudima o Jupiteru. Reći ću štampi i radiju. Vrištaću sa krovova. Ja ću..."
<BR>&nbsp;&nbsp;&nbsp;&nbsp;&nbsp;Glas mu se prekide i ramena počeše da mu se tresu.
<BR>&nbsp;&nbsp;&nbsp;&nbsp;&nbsp;Vebsterov glas se ohladi od iznenadnog besa. "Tući ću vas, Faulere. Ići ću direktno protiv vas. Ne mogu vam dozvoliti da učinite tako nešto."
<BR>&nbsp;&nbsp;&nbsp;&nbsp;&nbsp;Fauler se okrenuo i koračao prema baštenskoj kapiji.
<BR>&nbsp;&nbsp;&nbsp;&nbsp;&nbsp;Vebster, sleđen u svojoj stolici, oseti šapu kako ga šćapi za nogu.
<BR>&nbsp;&nbsp;&nbsp;&nbsp;&nbsp;"Da ga uhvatim, gazda?" upita Elmer. "Da odem i da ga uhvatim?"
<BR>&nbsp;&nbsp;&nbsp;&nbsp;&nbsp;Vebster odmahnu glavom. "Neka ide", reče. "On ima isto toliko prava koliko i ja da učini ono što želi."
<BR>&nbsp;&nbsp;&nbsp;&nbsp;&nbsp;Studen vetar dunu preko baštenskog zida i zašušta ogrtačem na Vebsterovim ramenima.
<BR>&nbsp;&nbsp;&nbsp;&nbsp;&nbsp;U mozgu su mu odzvanjale reči - reči izgovorene u ovoj bašti jedva pre nekoliko sekundi, ali reči koje su dolazile iz davnih vekova. Jedan od vaših predaka izgubio je Džuvejnovu filozofiju. Jedan od vaših predaka...
<BR>&nbsp;&nbsp;&nbsp;&nbsp;&nbsp;Vebster je stiskao pesnice sve dok mu se nokti ne zariše u dlanove.
<BR>&nbsp;&nbsp;&nbsp;&nbsp;&nbsp;Baksuzi, mislio je Vebster. To smo mi. Baksuzi čovečanstva. Džuvejnova filozofija. I mutanti. Ali mutanti već vekovima imaju Džuvejnovu filozoviju, a nikada je nisu upotrebili. Džo ju je ukrao od Granta, i Grant je proveo ceo život bezuspešno pokušavajući da je povrati.
<BR>&nbsp;&nbsp;&nbsp;&nbsp;&nbsp;Možda, pokušavao je Vebster da se uteši, ona stvarno i nije bila nešto naročito. Da jeste, mutanti bi je iskoristili. Ili možda su - samo možda - mutanti blefirali. Možda o njoj nisu znali ništa više od ljudi.
<BR>&nbsp;&nbsp;&nbsp;&nbsp;&nbsp;Jedan metalan glas diskretno se zakašlja i Vebster diže pogled. Kod vrata je stajao mali sivi robot.
<BR>&nbsp;&nbsp;&nbsp;&nbsp;&nbsp;"Poziv, gospodine", reče robot. "Poziv koji očekujete."
<BR>&nbsp;&nbsp;&nbsp;&nbsp;&nbsp;Na ekranu se pojavi Dženkinsovo lice - staro lice, zastarelo i ružno. Ne glatko lice slično živom, kojim se mogu pohvaliti poslednji modeli robota.
<BR>&nbsp;&nbsp;&nbsp;&nbsp;&nbsp;"Izvinjavam se što vas uznemiravam, gospodine", reče on, "ali ovo je veoma neobično. Došao je Džo i tražio da se posluži našim vizorom da bi vas pozvao. Neće da mi kaže šta hoće, gospodine. Kaže prosto prijateljski razgovor sa nekadašnjim susedom."
<BR>&nbsp;&nbsp;&nbsp;&nbsp;&nbsp;"Daj mi ga", reče Vebster.
<BR>&nbsp;&nbsp;&nbsp;&nbsp;&nbsp;"Tražio je to na vrlo neobičan način, gospodine", produži Dženkins. "Pojavio se i sedeo u kući i naklapao ceo sat ili i više pre nego što je tražio da se posluži vizorom. Rekao bih, oprostićete, da je to veoma čudno."
<BR>&nbsp;&nbsp;&nbsp;&nbsp;&nbsp;"Znam", reče Vebster. "Džo je čudan, u mnogo čemu."
<BR>&nbsp;&nbsp;&nbsp;&nbsp;&nbsp;Dženkinsovo lice izblede sa ekrana i pojavi se drugo - lice Džoa, mutanta. To je bilo snažno lice sa naboranom, rapavom kožom i plavosivim očima koje su sijale, kosom koja se tek progrušavala na slepoočnicama.
<BR>&nbsp;&nbsp;&nbsp;&nbsp;&nbsp;"Dženkins nema poverenja u mene, Tajlere", reče Džo i Vebster oseti da se nakostrešio zbog smeha koji se skrivao iza ovih reči.
<BR>&nbsp;&nbsp;&nbsp;&nbsp;&nbsp;"Ako je do toga", reče mu nabusito, "ne verujem ti ni ja."
<BR>&nbsp;&nbsp;&nbsp;&nbsp;&nbsp;Džo coknu jezikom. "Ali, Tajlere, mi vam nikada nismo zadali brige, ni minuta. Nijedan od nas. Vi ste motrili na nas i nervirali se i sekirali zbog nas, a mi vam nikada nismo učinili nažao. Odredili ste toliko pasa da nas uhode da se spotičemo o njih kud god se okrenemo i vodili ste dosijea o nama i proučavali nas i pretresali uzduž i popreko, sve dok vam se valjda nije na smrt smučilo sve to."
<BR>&nbsp;&nbsp;&nbsp;&nbsp;&nbsp;"Mi vas poznajemo", besno reče Vebster. "Znamo o vama više nego što sami znate o sebi. Znamo koliko vas ima i svakog od vas lično poznajemo. Hoćeš da čuješ šta je bilo koji od vas radio u nekom određenom trenutku za poslednjih sto ili više godina? Pitaj nas i kazaćemo ti."
<BR>&nbsp;&nbsp;&nbsp;&nbsp;&nbsp;Džo je bio brz na odgovoru. "A sve vreme", reče on, "mi smo lepo mislili o vama. Mislili smo kako ćemo nekad možda poželeti da vam pomognemo."
<BR>&nbsp;&nbsp;&nbsp;&nbsp;&nbsp;"Zašto onda to niste učinili?" izdra se Vebster. "Mi smo u početku bili spremni da radimo s vama. Čak i pošto si ukrao Džuvejnovu filozofiju od Granta..."
<BR>&nbsp;&nbsp;&nbsp;&nbsp;&nbsp;"Ukrao je?" upita Džo. "Stvarno, Tajlere, ti to mora da si pogrešno shvatio. Uzeli smo je samo zato da bismo mogli da je izradimo. Bila je skroz smuvana, znaš."
<BR>&nbsp;&nbsp;&nbsp;&nbsp;&nbsp;"To si verovatno shvatio sutradan pošto si je se dočepao", spremno mu reče Vebster. "Šta si čekao? Da ste nam to ikada ponudili, znali bismo da ste sa nama i sarađivali bismo. Opozvali bismo pse, prihvatili bismo vas."
<BR>&nbsp;&nbsp;&nbsp;&nbsp;&nbsp;"Čudno je to", reče Džo. "Izgleda da nam nikada nije bilo stalo do toga da budemo prihvaćeni."
<BR>&nbsp;&nbsp;&nbsp;&nbsp;&nbsp;I onaj stari smeh se povrati, smeh čoveka koji je sam sebi dovoljan, koji celokupan ljudski zajednički napor vidi kao ogromnu, podrugljivu šalu. Čoveka koji ide sam i to mu se dopada. Čoveka koji ljudsku vrstu vidi kao nešto smešno i verovatno samo pomalo opasno - ali smešnije nego išta, baš zato što je opasno. Čoveka koji ne oseća potrebu za bratstvom čoveka, koji to bratstvo odbija kao stvar krajnje provincijsku i patetičnu, kao što su bili klubovi obožavalaca u dvadesetom veku.
<BR>&nbsp;&nbsp;&nbsp;&nbsp;&nbsp;"U redu", oštro reče Vebster. "Ako hoćeš tako. Nadao sam se da možda imaš da ponudiš pogodbu - neku šansu za izmirenje. Ne dopadaju nam se stvari ovakve kakve su - više bismo voleli da su drukčije. Ali ti si na potezu."
<BR>&nbsp;&nbsp;&nbsp;&nbsp;&nbsp;"Slušaj, Tajlere", pobuni se Džo, "nema smisla izbezumljavati se. Mislio sam da bi možda trebalo da znate za Džuvejnovu filozofiju. Vi ste je sada kao zaboravili, ali nekada je ceo Sistem bio uskomešan zbog nje."
<BR>&nbsp;&nbsp;&nbsp;&nbsp;&nbsp;"Dobro", reče Vebster, "hajde, kaži mi." Ton njegovog glasa govorio je da zna da mu Džo neće reći.
<BR>&nbsp;&nbsp;&nbsp;&nbsp;&nbsp;"U osnovi", reče Džo, "vi ljudi ste usamljena stvorenja. Nikada niste poznavali svog bližnjeg. Ne možete ga poznavati zato što nemate ono zajedničko osećanje razumevanja koje omogućuje da ga upoznate. Vi imate prijateljstva, sigurno, ali ta prijateljstva zasnivaju se na čistim emocijama, nikada na stvarnom razumevanju. Vi se slažete, jasno. Ali slažete se pre uz pomoć tolerancije nego razumevanja. Svoje probleme rešavate sporazumom, ali stvar je prosto u tome da oni odlučniji među vama savlađuju protivljenje slabijih."
<BR>&nbsp;&nbsp;&nbsp;&nbsp;&nbsp;"Šta to ima veze?"
<BR>&nbsp;&nbsp;&nbsp;&nbsp;&nbsp;"Pa, sve ima veze", reče Džo. "Sa Džuvejnovom filozofijom vi biste stvarno shvatili."
<BR>&nbsp;&nbsp;&nbsp;&nbsp;&nbsp;"Telepatija?" upita Vebster.
<BR>&nbsp;&nbsp;&nbsp;&nbsp;&nbsp;"Ne baš tačno to", reče Džo. "Mi mutanti imamo telepatiju. Ali ovo je nešto drugo. Džuvejnova filozovija daje sposobnost da se oseti gledište drugoga. Neće te obavezno primorati da se složiš sa tim gledištem, ali će te naterati da ga priznaš. Ne samo da znaš o čemu onaj drugi govori već i šta on oseća u vezi s tim. Sa Džuvejnovom filozofijom moraš da prihvatiš vrednost ideja i znanja drugog čoveka, ne samo reči koje on kaže, već misao koja se iza tih reči krije."
<BR>&nbsp;&nbsp;&nbsp;&nbsp;&nbsp;"Semantika", reče Vebster.
<BR>&nbsp;&nbsp;&nbsp;&nbsp;&nbsp;"Ako insistiraš na toj reči", reče mu Džo. "U stvari to znači da razumeš ne samo bitno značenje onoga što drugi govori već i ono što se podrazumeva. To je nešto vrlo blizu telepatiji, ali nije ona telepatija koju mi poznajemo. Na neki način daleko bolje."
<BR>&nbsp;&nbsp;&nbsp;&nbsp;&nbsp;"I Džo, kako ti radiš s tim? Kako ti..."
<BR>&nbsp;&nbsp;&nbsp;&nbsp;&nbsp;Smeh se opet vrati. "Promisli malo o tome, Tajlere... vidi koliko vam je potrebna. Onda ćemo možda moći da razgovaramo."
<BR>&nbsp;&nbsp;&nbsp;&nbsp;&nbsp;"Tvrdiš pazar?" reče Vebster.
<BR>&nbsp;&nbsp;&nbsp;&nbsp;&nbsp;Džo potvrdi.
<BR>&nbsp;&nbsp;&nbsp;&nbsp;&nbsp;"I podmetnuli ste nam minu, pretpostavljam", reče Vebster.
<BR>&nbsp;&nbsp;&nbsp;&nbsp;&nbsp;"Nekoliko", reče Džo. "Nađite ih pa ćemo i o tome razgovarati."
<BR>&nbsp;&nbsp;&nbsp;&nbsp;&nbsp;"Šta ćete vi momci tražiti?"
<BR>&nbsp;&nbsp;&nbsp;&nbsp;&nbsp;"Mnogo", reče mu Džo, "ali možda će vredeti."
<BR>&nbsp;&nbsp;&nbsp;&nbsp;&nbsp;Ekran utrnu i Vebster ostade da sedi, gledajući ga očima koje ne vide.
<BR>&nbsp;&nbsp;&nbsp;&nbsp;&nbsp;Podmetnuli minu? Naravno. I to pošteno.
<BR>&nbsp;&nbsp;&nbsp;&nbsp;&nbsp;Šta se to tvrdilo za Džuvejnovu filozofiju onog davnog dana kada je bila izgubljena? Da bi za vreme od dve kratke generacije pomerila čovečanstvo za sto hiljada godina unapred. Tako nešto.
<BR>&nbsp;&nbsp;&nbsp;&nbsp;&nbsp;Možda se malo preuveličavalo - ali ne suviše. Malo opravdanog preterivanja, to je sve.
<BR>&nbsp;&nbsp;&nbsp;&nbsp;&nbsp;Ljudi koji razumeju jedan drugog, prihvataju ideje jedan drugog onako kako stoje, dok svaki čovek vidi i iza reči, vidi stvar onako kako bi je neko drugi video i prihvata tu zamisao kao da je njegova. Čini je, u stvari, delom svog sopstvenog znanja koje bi se moglo primeniti na dati predmet. Bez nesporazuma, bez predrasude, bez uticaja na misao, bez svađa - samo jasno, potpuno poimanje svih tačaka sukoba svakog ljudskog problema. Primenljivo na sve, na sve vrste ljudskog delovanja. U sociologiji, psihologiji, tehnici, u svim raznim oblastima jedne složene civilizacije. Bez petljanja, bez svađanja, samo poštena i iskrena procena činjenica i ideja.
<BR>&nbsp;&nbsp;&nbsp;&nbsp;&nbsp;Sto hiljada godina za vreme od dve generacije? Možda to i nije tako daleko.
<BR>&nbsp;&nbsp;&nbsp;&nbsp;&nbsp;Ali podmetnuta? Ili da li je podmetnuta? Zar mutanti stvamo misle da se rastanu od nje? Po bilo koju cenu? Ili je to samo još jedan mamac kojim mašu čoveku pred nosom dok se iza ugla mutanti smeju.
<BR>&nbsp;&nbsp;&nbsp;&nbsp;&nbsp;Mutanti je nisu iskoristili. Naravno da nisu, jer nisu imali stvame potrebe za tim. Oni već imaju telepatiju, a to bi poslužilo svrsi koliko mutantima treba. Individualisti ne bi imali potrebe za mehanizmom koji bi im omogućio da razumeju jedan drugoga, jer im nije stalo do toga da razumeju jedan drugoga. Mutanti se slažu, očigledno, dopuštajući svaki potreban kontakt da bi očuvali svoje interese. Ali to je sve. Oni će sarađivati da bi sačuvali kožu, ali u tome ne nalaze nikakvo zadovoljstvo.
<BR>&nbsp;&nbsp;&nbsp;&nbsp;&nbsp;Poštena ponuda? Mamac, privlačan mamac da priveže čovekovu pažnju na jednom mestu, dok se na drugom zapodeva prljava igra? Prosto podrugljiva šala! Ili ponuda koja u sebi krije udarac?
<BR>&nbsp;&nbsp;&nbsp;&nbsp;&nbsp;Vebster zavrte glavom. Ne zna se. Nema načina da procene motive ili razum jednog mutanta.
<BR>&nbsp;&nbsp;&nbsp;&nbsp;&nbsp;Meka, tinjava svetlost se uvukla u zidove i tavanicu kancelarije dok je dan odlazio jer se automatsko skriveno osvetljenje pojačavalo kako se spuštao mrak. Vebster pogleda u prozor i vide oval tame ispresecan sa ono nekoliko reklama koje su blistale i treperile na obrisima grada.
<BR>&nbsp;&nbsp;&nbsp;&nbsp;&nbsp;Pruži ruku, palcem okrenu prekidač i reče sekretarici u prednjoj kancelariji.
<BR>&nbsp;&nbsp;&nbsp;&nbsp;&nbsp;"Izvinite što sam vas toliko zadržao. Zaboravio sam na vreme."
<BR>&nbsp;&nbsp;&nbsp;&nbsp;&nbsp;"Ne mari, gospodine", reče sekretarica. "Imate jednog posetioca. Gospodin Fauler."
<BR>&nbsp;&nbsp;&nbsp;&nbsp;&nbsp;"Fauler?"
<BR>&nbsp;&nbsp;&nbsp;&nbsp;&nbsp;"Da, onaj gospodin sa Jupitera."
<BR>&nbsp;&nbsp;&nbsp;&nbsp;&nbsp;"Znam", umorno reče Vebster. "Zamolite ga da uđe."
<BR>&nbsp;&nbsp;&nbsp;&nbsp;&nbsp;Gotovo je zaboravio na Faulera i njegovu pretnju.
<BR>&nbsp;&nbsp;&nbsp;&nbsp;&nbsp;Odsutno se zagleda u sto i vide kaleidoskop kako leži tamo gde ga je ostavio. Čudna igračka, pomisli. Čudna ideja. Jednostavna stvar za jednostavne duhove iz davnog vremena. Ali dete će se strašno zabavljati
<BR>&nbsp;&nbsp;&nbsp;&nbsp;&nbsp;Pruži ruku i dohvati ga, podiže do očiju. Propuštena svetlost satka sliku lude boje, geometrijski košmar. Malo okrenu cev, i slika se promeni. I opet...
<BR>&nbsp;&nbsp;&nbsp;&nbsp;&nbsp;U glavi mu se zavrte od iznenadne muke i boja mu se upeče u mozak jednim jedinim bljeskom mučenja od koga se grči duša.
<BR>&nbsp;&nbsp;&nbsp;&nbsp;&nbsp;Valjak pade i lupi o sto. Vebster ispruži obe ruke i iscepa ivicu stola.
<BR>&nbsp;&nbsp;&nbsp;&nbsp;&nbsp;Kroz mozak mu sinu užasna misao: Kakva igračka za dete!
<BR>&nbsp;&nbsp;&nbsp;&nbsp;&nbsp;Muke nestade i on je sedeo potpuno miran, glava mu je opet bila bistra, disanje ravnomerno.
<BR>&nbsp;&nbsp;&nbsp;&nbsp;&nbsp;Čudno, pomisli. Čudno da ova stvar učini tako nešto. Ili je to možda bilo nešto drugo, a ne kaleidoskop uopšte? Neki napad. Srce izdaje. Malo je i suviše mlad za to, a baš se nedavno pregledao.
<BR>
<BR>&nbsp;&nbsp;&nbsp;&nbsp;&nbsp;Brava škljocnu i Vebster diže pogled.
<BR>&nbsp;&nbsp;&nbsp;&nbsp;&nbsp;Fauler pređe preko sobe odmerenim korakom, lagano, i stade prema stolu.
<BR>&nbsp;&nbsp;&nbsp;&nbsp;&nbsp;"Dakle, Faulere?"
<BR>&nbsp;&nbsp;&nbsp;&nbsp;&nbsp;"Otišao sam razljućen", reče Fauler, "a nisam želeo da bude tako. Vi ste možda razumeli, ali možda i niste. Prosto sam bio uznemiren, znate. Došao sam sa Jupitera misleći da su najzad sve one godine koje sam proveo tamo u kupolama bile opravdane, da se sva patnja koju sam osećao dok sam gledao ljude kako izlaze nekako isplatila. Nosio sam vest, shvatate, vest koju je svet očekivao. Za mene je to bila najčudesnija stvar koja se mogla dogoditi i mislio sam da ćete i vi to shvatiti. Mislio sam da će ljudi videti. To je bilo kao da im donosim vest da je raj odmah iza ugla. Jer to je to, Vebstere... to je to."
<BR>&nbsp;&nbsp;&nbsp;&nbsp;&nbsp;Položi šake na sto i naže se napred šapćući.
<BR>&nbsp;&nbsp;&nbsp;&nbsp;&nbsp;"Vidite kako je to, Vebstere, jel'te? Vi shvatate pomalo."
<BR>&nbsp;&nbsp;&nbsp;&nbsp;&nbsp;Vebsteru su se tresle ruke i on ih stavi u krilo; stiskao ih je sve dok ga prsti ne zaboleše.
<BR>&nbsp;&nbsp;&nbsp;&nbsp;&nbsp;"Da", odvrati šapatom. "Da, mislim da znam."
<BR>&nbsp;&nbsp;&nbsp;&nbsp;&nbsp;Jer on jeste znao.
<BR>&nbsp;&nbsp;&nbsp;&nbsp;&nbsp;Znao je više nego što su mu rekle reči. Znao je za bol i preklinjanje i gorko razočaranje koji su se krili iza reči. Poznavao ih je gotovo kao da je sam izgovorio te reči - gotovo kao da je sam bio Fauler.
<BR>&nbsp;&nbsp;&nbsp;&nbsp;&nbsp;Fauleru se glas prekide od straha. "Šta je, Vebstere? Šta vam je?"
<BR>&nbsp;&nbsp;&nbsp;&nbsp;&nbsp;Vebster pokuša da govori, ali reči nije imao. Grlo mu se steže, a iznad Adamove jabučice oseti klupče bola.
<BR>&nbsp;&nbsp;&nbsp;&nbsp;&nbsp;Pokuša opet, ali reči su izlazile tiho i na silu. "Kažite mi, Faulere. Vi ste upoznali mnogo stvari tamo napolju. Stvari o kojima ljudi ne znaju ili nedovoljno znaju. Možda nešto kao telepatiju u visokom stepenu... ili... ili..."
<BR>&nbsp;&nbsp;&nbsp;&nbsp;&nbsp;"Da", reče Fauler, "mnogo stvari. Ali ih nisam doneo sa sobom. Kada sam opet postao čovek, bio sam samo to. Samo čovek, to je sve. Ništa od onoga se nije povratilo. Uglavnom samo maglovita sećanja i... pa, mogli biste to nazvati čežnjom."
<BR>&nbsp;&nbsp;&nbsp;&nbsp;&nbsp;"Hoćete da kažete da nemate nijednu od onih sposobnosti koje ste imali dok ste bili Loper?"
<BR>&nbsp;&nbsp;&nbsp;&nbsp;&nbsp;"Ni jednu jedinu."
<BR>&nbsp;&nbsp;&nbsp;&nbsp;&nbsp;"Ne biste, slučajno, mogli da me naterate da shvatim stvar koju želite da saznam. Da učinite da osećam onako kako vi osećate."
<BR>&nbsp;&nbsp;&nbsp;&nbsp;&nbsp;"Nema mogućnosti", reče Fauler.
<BR>&nbsp;&nbsp;&nbsp;&nbsp;&nbsp;Vebster ispruži ruku i prstom blago gurnu kaleidoskop. On se otkotrlja nazad, pa se zaustavi.
<BR>&nbsp;&nbsp;&nbsp;&nbsp;&nbsp;"Zbog čega ste se vratili?" upita Vebster.
<BR>&nbsp;&nbsp;&nbsp;&nbsp;&nbsp;"Da se objasnim sa vama", reče Fauler. "Da vam kažem da se nisam stvarno uvredio. Da pokušam da vas nateram da shvatite da i ja imam gledište. Samo se razilazimo u mišljenju, to je sve. Mislio sam da bismo možda mogli da se složimo oko toga."
<BR>&nbsp;&nbsp;&nbsp;&nbsp;&nbsp;"Razumem. I vi ste i dalje rešeni da iziđete i kažete svetu?"
<BR>&nbsp;&nbsp;&nbsp;&nbsp;&nbsp;Fauler potvrdi. "Moram, Vebstere. Vi to svakako morate znati. To će... to je... pa, to je kod mene gotovo kao religija. To je nešto u šta verujem. Moram da kažem ostalima da postoji jedan bolji svet i bolji život. Moram ih voditi do njega."
<BR>&nbsp;&nbsp;&nbsp;&nbsp;&nbsp;"Mesija", reče Vebster.
<BR>&nbsp;&nbsp;&nbsp;&nbsp;&nbsp;Fauler se uspravi. "To je ono čega sam se bojao. Podsmevanje nije..."
<BR>&nbsp;&nbsp;&nbsp;&nbsp;&nbsp;"Nisam se podsmevao", gotovo nežno mu reče Vebster.
<BR>&nbsp;&nbsp;&nbsp;&nbsp;&nbsp;Podiže kaleidoskop trljajući cilindar, premišljajući. Još ne, pomisli. Još ne. Moram da razmislim o tome. Da li želim da on razume mene kao što ja razumem njega?
<BR>&nbsp;&nbsp;&nbsp;&nbsp;&nbsp;"Slušajte, Fauler", reče on, "odmorite se dan-dva. Sačekajte malo. Samo dan-dva. A onda da opet razgovaramo."
<BR>&nbsp;&nbsp;&nbsp;&nbsp;&nbsp;"Već sam dosta čekao."
<BR>&nbsp;&nbsp;&nbsp;&nbsp;&nbsp;"Ali ja želim da razmislite o ovome: Čovok se pojavio pre milion godina - samo životinja. Od toga doba on se penje lestvicom civilizacije, centimetar po centimetar. S mukom, mrvicu po mrvicu, razvio je način života, filozofifu, način rada. Napredovao je po geometrijskoj progresiji. Danas on čini mnogo više nego što je činio juče. Sutra će učiniti još više nego što je učinio danas. Po prvi put u ljudskoj istoriji čovek stvarno počinje sa punim pogocima. Tek što je dobro krenuo, mogli biste reći načinio prvi korak. Otići će mnogo dalje nego što je do sada došao, i to za daleko kraće vreme.
<BR>&nbsp;&nbsp;&nbsp;&nbsp;&nbsp;Možda nije tako prijatno kao na Jupiteru, možda uopšte nije isto. Možda je čovečanstvo dronjavo u poređenju sa oblicima života na Jupiteru. Ali to je čovekov život. To je stvar za koju se borio. To je stvar koju je on sam stvorio. Sudbina koju je uobličio.
<BR>&nbsp;&nbsp;&nbsp;&nbsp;&nbsp;Ne mogu da smislim, Faulere, da baš sada kada smo dobro krenuli zamenimo svoju sudbinu za sudbinu koju ne poznajemo, za sudbinu u koju ne možemo biti sigurni."
<BR>&nbsp;&nbsp;&nbsp;&nbsp;&nbsp;"Čekaću", reče Fauler. "Samo dan-dva. Ali upozoravam vas. Ne možete me odvratiti. Ne možete me naterati da se predomislim."
<BR>&nbsp;&nbsp;&nbsp;&nbsp;&nbsp;"To je sve što tražim", reče Vebster. Diže se i pruži ruku. "Sporazumeli smo se?" upita.
<BR>&nbsp;&nbsp;&nbsp;&nbsp;&nbsp;Ali još dok je stiskao Faulerovu ruku, Vebster shvati da to ne vredi. Sa Džuvejnovom filozofijom ili bez nje, čovečanstvo je na putu da otkrije svoje planove. Otkrivanje će biti još gore zbog Džuvejnove filozofije. Jer mutanti će ići na sigurno. Ako ovo treba da bude njihova igra, ako je ovo njihov način da se otarase ljudske vrste, oni neće ništa prevideti. Do sutra ujutru svaki čovek, žena i dete na neki način će uspeti da pogleda kroz kaleidoskop. Ili nešto drugo. Bog jedini zna koliko još načina postoji.
<BR>&nbsp;&nbsp;&nbsp;&nbsp;&nbsp;Gledao je dok Fauler ne zatvori vrata za sobom, onda ode do prozora i stade da gleda napolje. Na obzorju grada bljeskala je jedna nova reklama - reklama koja pre nije bila tu. Lud natpis koji je u noći pravio ludačke, obojene geometrijske slike. Palio se i gasio kao da čovek okreće kaleidoskop.
<BR>&nbsp;&nbsp;&nbsp;&nbsp;&nbsp;Vebster ga je gledao stisnutih usana.
<BR>&nbsp;&nbsp;&nbsp;&nbsp;&nbsp;Trebalo je da to očekuje.
<BR>&nbsp;&nbsp;&nbsp;&nbsp;&nbsp;Seti se Džoa i u glavi mu se razbukta ubilački bes. Jer onaj poziv bio je rascerekano kokodakanje uz ruku koja skriva gest Aleka-prepredenka kojim obaveštava čoveka u čemu je stvar, obaveštava ga onda kada je već kasno i kada više ne može ništa da učini.
<BR>&nbsp;&nbsp;&nbsp;&nbsp;&nbsp;Trebalo je da ih istrebimo, pomisli Vebster i iznenadi ga mirna hladnoća sa kojom je to pomislio. Trebalo je da ih iskorenimo kao što bismo iskorenili opasnu bolest.
<BR>&nbsp;&nbsp;&nbsp;&nbsp;&nbsp;Ali čovek je napustio nasilje kao opštu i ličnu politiku. Već sto dvadeset pet godina nijedna grupa nije se suprotstavila drugoj nasiljem.
<BR>&nbsp;&nbsp;&nbsp;&nbsp;&nbsp;Kada je Džo zvao, Džuvejnova filozofija je ležala na stolu. Imao sam samo da pružim ruku i dodirnem je, mislio je Vebster.
<BR>&nbsp;&nbsp;&nbsp;&nbsp;&nbsp;Shvativši to, ukoči se. Imao sam samo da pružim ruku i dohvatim je. I ja sam baš to učinio!
<BR>&nbsp;&nbsp;&nbsp;&nbsp;&nbsp;Nešto više od telepatije, nešto više od pogađanja. Džo je znao da će on podići kaleidoskop - morao je znati. Predviđanje - sposobnost da se budućnost odmota unazad. Možda samo jedan sat otprilike, ali to bi bilo dovoljno.
<BR>&nbsp;&nbsp;&nbsp;&nbsp;&nbsp;Džo i ostali mutanti, naravno, znali su za Faulera. Njihovi prodorni, telepatski umovi mogli su da im kažu sve što su želeli da znaju. Ali ovo je nešto drugo, nešto različito.
<BR>
<BR>&nbsp;&nbsp;&nbsp;&nbsp;&nbsp;Stajao je kraj prozora i posmatrao znak. Vide ga, znao je, hiljade ljudi. Vide ga i osećaju onu iznenadnu nesvesticu u glavi.
<BR>&nbsp;&nbsp;&nbsp;&nbsp;&nbsp;Vebster se namršti, pitajući se kako se svetlosne šare menjaju. Neki fiziološki udar na izvestan centar u ljudskom mozgu, možda. Na deo mozga koji ranije nije bio upotrebljavan - deo mozga koji bi tokom ljudskog razvoja možda prirodno došao do svoje prave funkcije. Funkcije koja se sada na silu izaziva.
<BR>&nbsp;&nbsp;&nbsp;&nbsp;&nbsp;Džuvejnova filozofija, najzad! Nešto za čim su ljudi žudeli vekovima sada se konačno zbiva. Dato čoveku u trenutku kada bi mu bilo bolje bez toga.
<BR>&nbsp;&nbsp;&nbsp;&nbsp;&nbsp;Fauler je napisao u svom izveštaju: Ne mogu da dam činjenički prikaz zato što ne postoje reči za činjenice koje želim da kažem. On još uvek nema reči, naravno, ali ima nešto drugo što je još bolje - publiku koja može da shvati iskrenost i veličinu koje se nalaze ispod onih reči koje ima. Publika sa jednim novopronađenim čulom koje će joj omogućiti da shvati nešto od moćnog opsega stvari koje Fauler ima da kaže.
<BR>&nbsp;&nbsp;&nbsp;&nbsp;&nbsp;Džo je to tako planirao. Čekao je ovaj trenutak. Iskoristio je Džuvejnovu filozofiju kao oružje protiv ljudske vrste.
<BR>&nbsp;&nbsp;&nbsp;&nbsp;&nbsp;Jer sa Džuveinovom filozofijom čovek će otići na Jupiter. Uprkos svoj logici sveta, ipak će otići na Jupiter. Na bolje ili gore, otići će na Jupiter.
<BR>&nbsp;&nbsp;&nbsp;&nbsp;&nbsp;Jedina mogućnost koja je uopšte postojala da se dobije bitka protiv Faulera bila je u Faulerovoj nesposobnosti da opiše ono što je video, da kaže šta je osećao, da do ljudi dopre s jasnim izlaganjem poruke koju je doneo. Sa samo ljudskim rečima ta poruka bi bila nejasna i maglovita i mada bi ljudi u početku možda verovali, kolebali bi se u svom verovanju, slušali bi i druge agrumente.
<BR>&nbsp;&nbsp;&nbsp;&nbsp;&nbsp;Ali sada je ta mogućnost propala jer reči više neće biti nejasne i maglovite. Ljudi će znati kakav je Jupiter, isto tako jasno i živo kao i sam Fauler.
<BR>&nbsp;&nbsp;&nbsp;&nbsp;&nbsp;Ljudi će otići na Jupiter, započeće život drukčiji od ljudskog života.
<BR>&nbsp;&nbsp;&nbsp;&nbsp;&nbsp;A Sunčev sistem, ceo Sunčev sistem osim Jupitera, ostaće slobodan za novu vrstu mutanata koji će ga preuzeti da bi razvili kakvu god hoće civilizaciju - civilizaciju koja jedva da će imati neke veze sa civilizacijom vrste od koje su potekli.
<BR>
<BR>&nbsp;&nbsp;&nbsp;&nbsp;&nbsp;Vebster se naglo okrete od prozora, vrati se stolu. Stade i izvuče jednu fioku, zavuče ruku unutra. Izvuče je stežeći nešto što nikada nije ni sanjao da će upotrebiti - relikviju, muzejski predmet koji je tu bacio pre mnogo godina.
<BR>&nbsp;&nbsp;&nbsp;&nbsp;&nbsp;Maramicom istrlja metal revolvera i drhtavim prstima proveri mehanizam.
<BR>&nbsp;&nbsp;&nbsp;&nbsp;&nbsp;Fauler je ključ. Kada Fauler bude mrtav...
<BR>&nbsp;&nbsp;&nbsp;&nbsp;&nbsp;Kada Fauler bude mrtav, a stanice na Jupiteru razmontirane i napuštene, mutanti će biti zbrisani. Čovek će imati Džuvejnovu filozofiju i zadržaće svoju sudbinu. Ekspedicija Kentaur će biti lansirana na zvezde. Na Plutonu će se nastaviti eksperimenti sa životom. Čovek će ići stazom koju je utabala njegova civilizacija.
<BR>&nbsp;&nbsp;&nbsp;&nbsp;&nbsp;Brže nego ikada pre. Brže nego što bi iko i sanjao.
<BR>&nbsp;&nbsp;&nbsp;&nbsp;&nbsp;Dva velika koraka. Napuštanje nasilja kao ljudske politike - razumevanje koje je došlo sa Džuvejnovom filozofijom. Dve velike stvari koje će ubrzati čovekov hod, kuda god išao.
<BR>&nbsp;&nbsp;&nbsp;&nbsp;&nbsp;Napuštanje nasilja i...
<BR>&nbsp;&nbsp;&nbsp;&nbsp;&nbsp;Vebster se zagleda u revolver koji je stiskao u ruci i u glavi mu zaurla bura.
<BR>&nbsp;&nbsp;&nbsp;&nbsp;&nbsp;Dva velika koraka - a on se sprema da odbaci onaj prvi.
<BR>&nbsp;&nbsp;&nbsp;&nbsp;&nbsp;Već sto dvadeset i pet godina nijedan čovek nije ubio drugoga - već više od hiljadu godina ubijanje se nije primenjivalo kao činilac u rešavanju ljudskih odnosa.
<BR>&nbsp;&nbsp;&nbsp;&nbsp;&nbsp;Hiljadu godina mira, a jedna smrt bi mogla da upropasti sav trud. Jedan pucanj u noći mogao bi da sruši građevinu, mogao bi čoveka da baci nazad u stari, životinjski način mišIjenja.
<BR>&nbsp;&nbsp;&nbsp;&nbsp;&nbsp;Vebster je ubio - što ne mogu ja? Na kraju krajeva, ima nekih ljudi koji treba da budu ubijeni. Vebster je pravo uradio, ali nije trebalo da se zaustavi samo na jednom. Ne shvatam zašto ga vešaju; trebalo bi da dobije orden. Treba prvo da počnemo od mutanata. Da nije bilo njih...
<BR>&nbsp;&nbsp;&nbsp;&nbsp;&nbsp;Tako bi ljudi govorili.
<BR>&nbsp;&nbsp;&nbsp;&nbsp;&nbsp;To je, pomisli Vebster, onaj vetar što mi besni u mozgu. Bljesak ludački obojenog znaka avetinjski je igrao po zidovima i podu.
<BR>&nbsp;&nbsp;&nbsp;&nbsp;&nbsp;Fauler to vidi, mislio je Vebster. On ga gleda, a čak i ako ga ne gleda, ja uvek imam kaleidoskop. On će doći i sešćemo i razgovarati. Sešćemo i razgovarati...
<BR>&nbsp;&nbsp;&nbsp;&nbsp;&nbsp;Baci revolver nazad u fioku i uputi se vratima.
</P></TD></TR></TABLE>
<P class="next">
<A HREF=p12.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
