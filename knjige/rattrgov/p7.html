<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2.
<P>&nbsp;&nbsp;&nbsp;&nbsp;&nbsp;Njujork. Njujork. Kakav divan grad! Sve moje razdražujuće neprilike su se povukle; čak nisam više mislio ni na to zašto me je Mici prešla. Izgleda da deset godina nije ništa naudilo visokim zgradama što su iščezavale u sivom, pahuljastom vazduhu. Hladni, sivi, pahuljasti vazduh. Prošla je još jedna zima; još su se samo u ćoškovima mogle videti krpice prljavog snega, kao i poneki potrošač koji ih je, kriomice, zgrabivši ih lopatom, nosio kući kako bi izbegao porez na svežu vodu. Posle Venere, ovo je ličilo na Nebo! Bio sam nespretan kao turista iz Vičite kad se nađe kod Big Epla. Baš kao i oni, sudarao sam se sa žurnim prolaznicima i stvarima koje su bile gore od njih. Izgubio sam osećaj za saobraćaj. Posle godina provedenih na Veneri, nisam mogao odmah da se naviknem na civilizovane ulice. Bili su tu pedibas, tri taksija što su se borila između vozila - ulice su bile krcate, trotoari prepuni pešaka; iz svake zgrade kraj koje sam prolazio izlazilo je i ulazilo na stotine ljudi - oh, bilo je to veličanstveno! Mislim - za mene. Pretpostavljam da onima na koje sam naletao ili ih saplitao, kao i onima koji su morali da me obilaze, sve to uopšte nije bilo tako zanimljivo. Ali ja za to nisam mario! Brecali su se na mene i nimalo nisam sumnjao u to da mi šalju uvrede; šta me se to ticalo - ta, ja sam leteo sav blažen kroz svu tu čađ, zagušljiv vazduh i hladnoću. Reklamni slogani brzo su se pojavljivali i nestajali u izlozima od tečnog kristala smeštenim na zidovim zgrada; najnoviji su blistali poput izlazećeg sunca; stariji su tamneli sve dok ih konačno ne bi prekrili grafiti. Ponuđači uzoraka stajali su na svakom uglu i nudili besplatno konzumentima cigarete Dim radosti i Najkafu, kao i kupone s popustom za hiljade različitih proizvoda. Bilo je tu, u vazduhu punom smoga, hologramskih slika, čudedsnog kuhinjskog nameštaja i fantastičnih trodnevnih egzotičnih tura: sa svih strana su se čuli zveket i zvonjava iz prodavnica. Nalazio sam se kod kuće. Voleo sam sve to! Ali moram priznati da mi je ipak bilo poteže da se probijem kroz ulice i kada sam ugledao čudesno prazan deo pločnika - zauzeh ga.
<BR>&nbsp;&nbsp;&nbsp;&nbsp;&nbsp;Istovremeno sam se pitao zašto me je postariji čovek, koga sam odgurnuo u stranu pokušavajući da se dočepam pločnika, pogledao tako čudno: "Pazi se, daso!" obrecnu se on. Pokazao mi je rukom na znak, ali je ovaj, naravno, bio pokriven grafitima. Nisam bio raspoložen da brinem o tamo nekim minornim građanskim pravilima, te tako pođoh dalje..."
<BR>&nbsp;&nbsp;&nbsp;&nbsp;&nbsp;Kao da mi odjednom VAUP eksplozija zvuka potrese lobanju, a FLUP veliki blesak, poput supernove, zaseni oči i ja nastavih posrćući i teturajući se, dok su se sićušni, sićušni glasovi poput igala zabadali u moje uši; kao da su patuljci vikali: Moka-Koka, Koka-Koka, Koka-Koka, Moka-Koka! I nastavljali su da to čine, uz izvesne varijacije, kako mi je izgledalo, sto i više godina. Smrad različitog porekla zapušio mi je nos. Subsonični titraji drmusali su telo. I - posle nekoliko vekova - dok mi je u ušima još zvonilo, a oči me bolele od ove stravične eksplozije zvuka i svetlosti, uspeh da se podignem sa mesta na koje sam se bio opružio.
<BR>&nbsp;&nbsp;&nbsp;&nbsp;&nbsp;"Upozorio sam te", vikao je stari mali čovek sa bezbedne udaljenosti. Nisu, dakle, uopšte prošli vekovi. On je još stajao tamo, sa istim neobičnim izrazom na licu - bilo je tu i likovanja, prekora i sažaljenja: "Upozorio sam te! Nisi hteo da me poslušaš, ali ja sam te upozorio!"
<BR>&nbsp;&nbsp;&nbsp;&nbsp;&nbsp;I dalje mi je pokazivao rukom znak upozorenja i ja se doteturah blizu njega, teškom mukom pokušavajući da dešifrujem legendu ispod grafita:
<BR>
<BR>&nbsp;&nbsp;&nbsp;&nbsp;&nbsp;Pažnja!
<BR>&nbsp;&nbsp;&nbsp;&nbsp;&nbsp;OVO JE REKLAMNA ZONA
<BR>&nbsp;&nbsp;&nbsp;&nbsp;&nbsp;Ulazite na sopstveni rizik
<BR>
<BR>&nbsp;&nbsp;&nbsp;&nbsp;&nbsp;Dakle, očigledno da je bilo i promena za vreme mog odsustva. Čovek oprezno ipruži ruku pored znaka i povuče me. Shvatih da uopšte nije bio tako star; bio je pretežno iskorišćen. "Šta je Moka-Koka", upitah ga.
<BR>&nbsp;&nbsp;&nbsp;&nbsp;&nbsp;On kao iz topa grunu: "Moka-Koka je osvežavajuća, roboratna mešavina, najfinijeg čokoladnog okusa, sintetičkog ekstrakta kafe i izabranih analoga kokaina. Hoćete li da probate?" Hteo sam. "Imate li novca kod sebe?" Imao sam - nešto malo, uostalom - kusur što mi je preostao kada sam konačno pronašao ispravan aparat za izdavanje gotovog novca.
<BR>&nbsp;&nbsp;&nbsp;&nbsp;&nbsp;"Da li biste i meni uzeli jednu, ako vam pokažem kako se to radi?" ulagivao mi se.
<BR>&nbsp;&nbsp;&nbsp;&nbsp;&nbsp;Naravno da sam to mogao da uradim i bez njega. Ali nisam mogao a da ne saosećam sa ovim malim jadnikom, pa sam ga pustio da me odvede oko ugla. Tamo se nalazio aparat za Moka-Koku, nalik na sve ostale Moka-Koka aparate koje sam video na Mesecu, šatlovima, duž gradskih ulica. "Ne budi lud pa da uzmeš samo jednu", savetovao me je brižno. "Uzmi pakovanje od šest komada, važi?" I kada mu dadoh prvu bocu iz niza, on izvuče zapušač, prinese je usnama i iskapi joj sadržinu nadušak. Tada glasno izbaci vazduh i reče: "Zovem se Erni, mister. Dobro došli u klub!"
<BR>&nbsp;&nbsp;&nbsp;&nbsp;&nbsp;Radoznalo sam ispijao svoju bocu. Nije bilo loše, mada ništa posebno, tako da sam počeo da se pitam čemu sva ta frka oko Moka-Kole. "O kakvom klubu govoriš?" upitah ga, otvarajući drugu bocu iz čiste radoznalosti. "Dobro su te zaglunule uši. Trebalo je da me poslušaš", odgovori on utešno... "Ali pošto nisi, hoćeš li idem posvuda sa tobom?"
<BR>&nbsp;&nbsp;&nbsp;&nbsp;&nbsp;Jadni momak! Tako mi ga je bilo žao da sam podelio pakovanje od šest boca dok smo išli ka odredištu što mi ga je obezbedila Agencija. Svakome po tri boce. Zahvalio mi je sa suzama u očima, ali sam mu - svejedno - iz drugog pakovanja dao samo jednu.
<BR>&nbsp;&nbsp;&nbsp;&nbsp;&nbsp;Agencija mi je našla dobar stan. Kada smo prispeli do moje nove kuće, prodrmusah Ernija i požurih unutra. Bio je to adaptirani tanker za prevoz nafte koji je bio nedavno dotegljen iz Persijskog zaliva; imao je blizu stotinu kvadratnih stopa podnog prostora, sa kuhinjskim pogodnostima taman za mene; bio je tako zgodan za agencijsko zdanje kao što se moglo i očekivati, dovučen iz Kipovog zaliva uz samo tri broda, kao susede, na reci.
<BR>&nbsp;&nbsp;&nbsp;&nbsp;&nbsp;Razume se, loša strana bila je njegova cena. Sva ušteđevina koju sam prikupio na Veneri otišla je na kartu za podzemnu železnicu, tako da sam morao da potpišem hipoteku na plaćanje kroz tri godine. Stvari i nisu stajale tako loše. Dobro sam služio Agenciji, na Veneri. Gotovo da nisam sumnjao da ću biti unapređen - ne samo unapređen, već i naimenovan - ne samo naimenovan, već i pozvan u blizinu glavne kancelarije! Sve u svemu, bio sam dosta zadovoljan svetom (ne računajući nekoliko manjih pitanja što su mi kljucala u mozgu poput onog zahteva za naknadu štete, kojom prilikom me je Mici iskaširala), uživao sam u Moka-Koki i zurio po svom novom staništu.
<BR>&nbsp;&nbsp;&nbsp;&nbsp;&nbsp;Napred na posao! Treba toliko toga učiniti! Dok mi ne pronađu torbe, ako se to uopšte desi, bili su mi neophodni hrana i odeća, kao i sve ostale životne potrepštine. Tako sam ostatak dana proveo u kupovini i nošenju stvari do svog stana. Negde oko vremena za večeru najzad sam se poprilično sredio. Sliku Dž. Vašingtona Hila obesio sam iznad kreveta na rasklapanje, a sliku Faulera Šokena stavio na pisaći sto - sekreter. Rublje mi je bilo na jednom mestu, toaletni pribor u mom osobnom zatvorenom ormariću u kupatilu. Potrošio sam na ovaj posao čitav dan. Bilo je dosta zamorno, pošto je jara vladala u mojoj sobi punom silinom i izgledalo je da nema načina da se otkloni. Otvorio sam Moku i seo da razmislim o tome, uživajući u prostranosti i tihom luksuzu. Bila je tu i posebna traka na videu, tako da sam mogao da vidim šta sve mi, srećni stanari, imamo na raspolaganju. Imali smo i svoj bazen. Pribeležio sam u podsetnik da treba da se prijavim za bazen, čim na mene dođe red, jer je u njemu istovremeno moglo da sedi šesto osoba, a i vreme upotrebe je bilo ograničeno. Budućnost mi je izgledala svetla. Ponovo vratih traku na bazen - bilo je tu galona i galona svetlucave čiste vode, gotovo lakat duboke - i sentimentalne misli počeše da mi se probijaju u mozak: Mici i ja jedno kraj drugog u bazenu... Mici i ja na mom krevetu na rasklapanje... Mici i ja ... Međutim, čak i ako bi Mici rešila da sa mnom živi, sa svojih šest megadolara kojima je mogla da se razbacuje - verovatno bi želela da to bude na nekom mestu lepšem čak i od mog novog stana.
<BR>&nbsp;&nbsp;&nbsp;&nbsp;&nbsp;Stoga treba preraditi ovu sanjariju. Treba za trenutak da ostavim Mici po strani; budućnost je i bez nje i dalje bila svetla. Iako sam za teške pare potpisao da bih došao do ovog stana, još sam zadržao, još sam zadržao izvesnu kupovnu moć. Nova kola? Zašto da ne? Ali kakva - da li model za direktnu vožnju kod koga je jedna noga savijena u kolenu na sedištu a drugom se pritiska pedala, ili nekakva fantastična kola izrađena od zupčanika?
<BR>&nbsp;&nbsp;&nbsp;&nbsp;&nbsp;Postajalo je grozno toplo. Ponovo sam pokušao da otklonim toplotu i ponovo nisam uspeo.
<BR>&nbsp;&nbsp;&nbsp;&nbsp;&nbsp;Pio sam Moke jednu za drugom. I u jednom trenutku sam sasvim ozbiljno razmišljao o tome da izvučem krevet i da fino odremam.
<BR>&nbsp;&nbsp;&nbsp;&nbsp;&nbsp;Bio umoran ili ne, nikako nisam mogao da provedem svoju prvu noć u novom stanu na taj način! Trebalo je proslaviti useljenje.
<BR>&nbsp;&nbsp;&nbsp;&nbsp;&nbsp;Međutim, za proslavu je potrebno društvo. Mici? Kada sam pozvao Personalno Agencije, rekli su mi da joj još nisu dodelili kućni telefon i da je već otišla iz kancelarije. A svi ostali brojevi kojih sam se mogao setiti bili su od ljudi koji me više nisu zanimali ili koji su bili milionima milja udaljeni. Nisam čak znao ni gde bih pravio proslavu!
<BR>&nbsp;&nbsp;&nbsp;&nbsp;&nbsp;No, ta stvar se mogla srediti. Imao sam sasvim pristojan Omni-V stub, koji sam dobio uz stan, i koji je imao dve stotine četrdeset kanala. Počeo sam da okrećem birač kanala - bilo je tu reklama koje su nudile kućne potrepštine, cveće, odeću za muškarce i žene; na drugim kanalima bile su vesti, restorani - da, to je kanal koji mi treba. Rezervisao sam jedno lepo mestašce koje se nalazilo samo dva bloka od mog stana i to je bilo sve što sam želeo. Pošto sam prethodno rezervisao sto, zadržao sam se u baru samo oko sat vremena pijuću džin sa Mokom i ćaskajući sa susedima; večera se sastojala od najkvalitetnijeg oja-kotleta i rekonstituisane biljne kaše; od pića bio je tu brendi sa kafom, a dva kelnera obigravala su oko mene prazneći tanjire i sipajući mi piće. Desila se i jedna smešna stvar. Kada sam dobio račun, pogledao sam ga najpre letimično, zatim detaljnije i onda ponovo pozvao kelnera. "Šta je ovo", upitah ga, pokazujući prstom na sledeće stavke u računu:
<BR>
<BR>&nbsp;&nbsp;&nbsp;&nbsp;&nbsp;Moka-Koka $ 2.75
<BR>&nbsp;&nbsp;&nbsp;&nbsp;&nbsp;Moka-Koka $ 2.75
<BR>&nbsp;&nbsp;&nbsp;&nbsp;&nbsp;Moka-Koka $ 2.75
<BR>&nbsp;&nbsp;&nbsp;&nbsp;&nbsp;Moka-Koka $ 2.75
<BR>
<BR>&nbsp;&nbsp;&nbsp;&nbsp;&nbsp;"To su Moka-Koke, gospodine", objasni mi on, "osvežavajuća roborantna mešavina, najfinijeg čokoladnog ukusa..."
<BR>&nbsp;&nbsp;&nbsp;&nbsp;&nbsp;"Znam šta je Moka-Koka", prekidoh ga. "samo se ne sećam da sam ijednu poručio."
<BR>&nbsp;&nbsp;&nbsp;&nbsp;&nbsp;"Veoma žalim, gospodine", reče on, uz puno poštovanje. "Ali naručili ste. Vratiću natrag vašu snimljenu porudžbinu, ako hoćete."
<BR>&nbsp;&nbsp;&nbsp;&nbsp;&nbsp;"Ne morate da se trudite", prekidoh ga. "Nije potrebno. Do viđenja."
<BR>&nbsp;&nbsp;&nbsp;&nbsp;&nbsp;Izgledao je šokirano. "Ali gospodine - zbilja ste ih popili!"
<BR>
<BR>&nbsp;&nbsp;&nbsp;&nbsp;&nbsp;Bilo je devet izjutra. Vedro i rano. Isplatio sam peditaksi, izvukao čepove ekstraktora čađi iz nozdrva i šepureći se ušao u glavni hodnik ogromne Kule u kojoj je bila smeštena Agencija Tontona, Gečvajlera i Šokena.
<BR>&nbsp;&nbsp;&nbsp;&nbsp;&nbsp;Kako godine prolaze čovek postaje sve ciničniji, ali nakon deset godina odsustvovanja unutra sam našao gotovo epifaniju osećanja koje me je potreslo kada sam ušao. Zamislite da pre dve hiljade godina ulazite u dvorac Augustusa Cezara, znajući da tu, na tom mestu, poslovi čitavog sveta imaju kontrolni centar i inspiraciju. Sa Agencijom je bila ista stvar. Istina, bilo je i drugih Agencija - ali ovo ovde je takođe veliki svet! Ovde je bila moć. Cela ova ogromna građevina bila je usmerena ka jednoj jedinoj sublimiranoj misiji: poboljšavanju čovečanstva preko nastrojenosti za kupovinu. Više od osamnaest hiljada ljudi radilo je u njoj: bilo je tu iskusnih reklamatora, kao i početnika u ovom zanatu opsenjavanja rečima; stručnjaka za medije koji su mogli da sačine zvučnu reklamnu poruku iz okolnog vazduha ili da je utisnu u vaš očni kapak; istraživačke grupe svakodnevno su izmišljale nova pića, hranu, uređaje, poroke i navike svih vrsta - sve što je moglo da ima dobru prođu; bilo je tu, dalje, umetnika, muzičara, glumaca, direktora, kupaca prostora i kupaca vremena - lista je bila beskonačna - a iznad svih njih, počev od četrdesetog sprata, nalazio se Izvršni odbor gde su geniji koji su svim tim upravljali zamišljali i začinjali svoje bogolike planove. Naravno, šalio sam se kada sam govorio o civilizatorskoj misiji nas koji svoje živote posvetismo reklamiranju; ali kako u svakoj šali ima i zbilje, tako je i kroz ovu probijalo isto ono pravo osećanje časti i obaveze koje sam imao nekada kao žutokljuni skaut u Mladim Reklamatorima, kada sam jurio svoje prve medalje za zasluge i kad sam počinjao da naslućujem kuda bi me život mogao odvesti...
<BR>&nbsp;&nbsp;&nbsp;&nbsp;&nbsp;No, šta je tu je. Bio sam u zgradi Agencije - u samom središtu sveta. Bila je tu i jedna smešna pojedinost. Sećao sam je se kao prostrane i zasvođene građevine. Zasvođena jeste bila - ali prostrana? Zapravo je izgledala sićušnija, a gužva u njoj veća, nego na tramvajskoj stanici u Ruskim brdima; eto, kako su godine provedene na Veneri iskvarile moja čula. Čak su mi i ljudi delovali otrcanije, a žena policajac kraj detektora za otkrivanje oružja pogledala me je osorno i sumnjičavo dok sam joj se približavao.
<BR>&nbsp;&nbsp;&nbsp;&nbsp;&nbsp;Nije bilo nikakvih problema. Jednostavno sam stavio svoj zglavak u skener, a njegova memorija je odmah prepoznala moj broj Državne bezbednosti, mada je prošlo deset godina od njegove poslednje upotrebe. "Oh", reče žena policajac, proučavajući moje podatke dok je svetlo za prepoznavanje bleštalo zelenom bojom, "vi ste, mister Tarbe! Baš lepo što ste se vratili!" Bila je to, naravno, lažna implikacija. Sudeći po izgledu, ona je još bila student kada sam poslednji put ušao u zgradu, ali je njeno srce bilo na pravom mestu. Prijateljski je potapšah po zadnjici i pun sebe pođoh ka liftu. A prva osoba koju sam ugledao na 45. spratu dok sam se udaljavao od priručnog bara bila je - Mici Ku.
<BR>&nbsp;&nbsp;&nbsp;&nbsp;&nbsp;Imao sam dvadeset četiri sata da prevladam ozlojeđenost u vezi sa odštetnim zahtevom. To, odista, nije bilo dovoljno, ali su ipak oštre ivice ljubomore donekle otupele, a ona je zbilja dobro izgledala. Iako ne u potpunosti. Mada je skinula zavoje, smešne malje oko očiju i usta govorile su da je stavila plastične nadomestke tamo gde lečenje nije bilo sasvim okončano. Međutim, ona se ispitujuće smeškala dok me je pozdravljala. "Mici", obratih joj se, dok su mi reči neočekivano izletale iz usta - nisam znao da sam o njima razmišljao - "da i ja tužim tramvajsku kompaniju, a?"
<BR>&nbsp;&nbsp;&nbsp;&nbsp;&nbsp;Zbunila se. Ali ne znam šta bi mi odgovorila, jer iza nje odjednom izlete Val Damboa. "Prekasno je, Tarbe", dobaci mi on. Nisu mi smetale njegove reči, već podsmešljivi i prezrivi ton kojim ih je izgovorio. "U pitanju je Statut ograničenja, znaš. Kako ti već rekoh - propustio si voz. Hajde, Mici, ne možemo pustiti Matorog da čeka..."
<BR>&nbsp;&nbsp;&nbsp;&nbsp;&nbsp;Jutro je za mene bilo puno šokova; Matorome sam se i ja bio uputio. Mici dopusti Valu da je uzme za ruku, ali se okrete i zagleda u mene: "Je li sve u redu, Teni?" upita me.
<BR>&nbsp;&nbsp;&nbsp;&nbsp;&nbsp;"Jeste..." Pa, uglavnom je i bilo, ako se ne uzme u obzir da mi je ego bio malčice povređen. "Možda sam malčice žedan, jer je ovde unutra pretoplo. Da slučajno ne znaš ima li na ovom spratu aparata sa Koka-Mokom?"
<BR>&nbsp;&nbsp;&nbsp;&nbsp;&nbsp;Damboa me otrovno pogleda. "Neke šale su", primeti on zajedljivo, "zbilja vašljivog ukusa."
<BR>&nbsp;&nbsp;&nbsp;&nbsp;&nbsp;Gledao sam ga kako leprša, vukući Mici sa sobom u svetilište Matorog. Sedoh da sačekam, pokušavajući da izgledam kao da sam jednostavno rešio da, za trenutak, odmorim noge.
<BR>&nbsp;&nbsp;&nbsp;&nbsp;&nbsp;Ispostavilo se da je trenutak potrajao čitav sat.
<BR>&nbsp;&nbsp;&nbsp;&nbsp;&nbsp;Naravno, na to niko nije obraćao pažnju. Preko puta, u svome uglu ćelije sek Matorog bila je zauzeta oko komunikatora i podataka na njegovom ekranu; s vremena na vreme bi me pogledala i nasmešila se, jer je i za to bila plaćena. Ljudi koji čekaju samo jedan sat da bi videli Matorog u principu su zahvalni za taj blagoslov, pošto većini nikada ne pođe za rukom da ga vide. Matori Gečvajler je u svoje vreme bio legenda; siromašan momak, potrošačkog porekla, koji se uzdigao iz opskurnih početaka da bi napravio pravi dam-mar u reklamnoj delatnosti - o tome se još šapuće u barovima Izvršnog odbora. Dve od najstarijih Agencija starog kova propale su zbog kršenja Ugovora, Fauler Šoken je bio mrtav a njegova Agencija u ruševinama. Njihove Agencije nastavile su sablasno da životare, poput školjki, i pametni ljudi su ih zauvek otpisali. Tada se Horacije Gečvajler pojavio niotkuda kako bi progutao propale Agencije i pretvorio ih u T. G. i Š. Niko nije otpisao Tontona, Gečvajlera i Šokena! Bili smo glavni u Prodaji i Uslugama, jer ni najskuplji pastuv nije opsluživao tako potpuno svoje kobile kao što smo mi opsluživali naše klijente. Horacije Gečvajler - bilo je to ime kojim se čovek mogao zaklinjati! Gotovo da je uistinu bilo tako, jer je bio nalik neizgovorljivom Božjem imenu. Niko ga nikada nije izgovorio. Iza leđa su ga zvali Matori; kad bi bili s njim licem u lice obraćali su mu se samo sa 'gospodine'.
<BR>&nbsp;&nbsp;&nbsp;&nbsp;&nbsp;I tako, sedenje u majušnom predsoblju njegove sek3, dok sam se pretvarao da čitam jednosatne vesti Reklamnog doba na ekranu što se nalazio na gornjoj površini stola, nije bilo ništa novo za mene. Bila je to, štaviše, čast. Ako ništa drugo, bio je to izuzetak od krajnje neprijatne činjenice da je dao prednost Mici i Valu Damboa.
<BR>&nbsp;&nbsp;&nbsp;&nbsp;&nbsp;Kada me je najzad sek3 Matorog prebacila na sek2, a ova odvela do sekretarice, a sekretarica pustila u njegovu kancelariju, Matori je pokušao da mi zaželi dobrodošlicu. Nije ustao ili učinio nešto u tom smislu, već je samo zagrmeo žovijalno iz svoje fotelje: "Samo uđite, Farbe. Drago mi je što ste se vratili, momče!"
<BR>&nbsp;&nbsp;&nbsp;&nbsp;&nbsp;Gotovo sam bio zaboravio koliko je ovo mesto bilo veličanstveno - imao je dva prozora! Naravno, roletne su bile navučene na oba; nije bilo nikakvih mogućnosti za bilo kakvo prisluškivanje tajnih razgovora što su se unutra vodili.
<BR>&nbsp;&nbsp;&nbsp;&nbsp;&nbsp;"Tarb, gospodine", ispravih ga.
<BR>&nbsp;&nbsp;&nbsp;&nbsp;&nbsp;"Da, naravno! Vratili ste se sa zadatka na Veneri - dobar posao! Mada", dodade on, prepredeno me gledajući, "nije baš sve bilo dobro, zar ne? Ima jedna mala zabeleška u vašem dosijeu i vi izvesno niste nikoga podmitili da je tamo stavi."
<BR>&nbsp;&nbsp;&nbsp;&nbsp;&nbsp;"Mogu da vam dam objašnjenje o tom prijemu u Ambasadi, gospodine..."
<BR>&nbsp;&nbsp;&nbsp;&nbsp;&nbsp;"Naravno da možete! I to vam neće stajati na putu. Vi mladi ljudi koji dobrovoljno idete na Veneru zaslužujete da vam se dosta toga uzme za zlo - niko od vas ne očekuje da podnosite takav način života bez malčice, ah, napetosti." On se sanjivo zavali u fotelju. "Ne znam da li vam je poznato, Tarbe", reče potom plafonu, "da sam i ja, davno nekad, bio na Veneri. Nisam ostao. Dobio sam premiju na njihovoj lutriji, znate."
<BR>&nbsp;&nbsp;&nbsp;&nbsp;&nbsp;Bio sam zaprepašćen. "Lutrija? Nisam pojma imao da su Venerijanci ikada organizovali lutriju. To im uopšte ne priliči."
<BR>&nbsp;&nbsp;&nbsp;&nbsp;&nbsp;"Samo jedanput", nasmeja se on grohotom. "Pošto je premiju izvukao Zemljanin! Odmah posle toga su prestali - i sem toga su me proglasili i za personu non grata, pa sam se brzom brzinom vratio natrag!" Nekoliko trenutaka se pritajeno smejuljio bezobzirnosti Venerijanaca. "Naravno", dodade on uozbiljivši se, "sve vreme dok sam bio na Veneri održavao sam svoje sposobnosti." Po načinu na koji je piljio u mene shvatih da je to bilo pitanje.
<BR>&nbsp;&nbsp;&nbsp;&nbsp;&nbsp;Međutim, imao sam spreman pravi odgovor: "I ja sam, gospodine", odvratih žustro. "U svakoj prilici! Sve vreme! Na primer - pa, ne znam da li ste ikada bili unutar onoga što Venerijanci zovu bakalnicom..."
<BR>&nbsp;&nbsp;&nbsp;&nbsp;&nbsp;"Video sam ih na stotine, momče", zagrme on žovijalno.
<BR>&nbsp;&nbsp;&nbsp;&nbsp;&nbsp;"E pa, onda znate u kolikoj meri su neodgovarajuće. Posvuda su obaveštenja poput: 'Ovaj paradajz je sasvim dobar ukoliko ga budete pojeli danas, inače će se pokvariti', i 'Gotove mešavine stajaće vas dvostruko više nego što bi vas koštalo pravljenje jela od osnovnih sastojaka' - i sličnih stvari."
<BR>&nbsp;&nbsp;&nbsp;&nbsp;&nbsp;Matori se nasmeja na sav glas i obrisa oči. "Pretpostavljam da se niste ni za trunku promenili, Tarbe", reče on.
<BR>&nbsp;&nbsp;&nbsp;&nbsp;&nbsp;"Ne, gospodine. Ja bih obišao prodavnicu uzduž i popreko, i onda se vratio u Ambasadu i napisao pravu reklamu za njih. Znate li to? Za paradajz u ovom stilu: 'Izvrstan zreli paradajz, očaravajućeg ukusa - pravo savršenstvo!' ili: 'Uštedite! Uštedite! Uštedite dragoceno vreme sa ovim vrhunski zgotovljenim remek-delima spremnim za kuvanje!' Nešto poput toga. I tada bih upoznao osoblje sa svim najnovijim reklamama sa Zemlje - na redovnim dvonedeljnim mitinzima što bi trajali barem dva sata - i održavali bi takmičenja da ustanovimo ko će se pojaviti sa boljim originalnim varijacijama osnovne prodajne teme..."
<BR>&nbsp;&nbsp;&nbsp;&nbsp;&nbsp;Pogledao me je sa istinskom blagonaklonošću: "Znate, Tarbe", reče on sa ljubaznošću što je naginjala sentimentalnosti, "vi me podsećate na mene samog kada sam bio vaših godina. Pomalo. Dobro, čujte, raskomotite se dok budemo rešavali šta biste voleli da radite za nas ovde, sada kada ste se vratili. Šta biste da popijete?"
<BR>&nbsp;&nbsp;&nbsp;&nbsp;&nbsp;"Može Moka-Koka, gospodine", rekoh odsutno.
<BR>&nbsp;&nbsp;&nbsp;&nbsp;&nbsp;Klima u sobi se trenutno promeni na gore.
<BR>&nbsp;&nbsp;&nbsp;&nbsp;&nbsp;Prst Matorog se zaustavi na dugmetu kojim je hteo da pozove svoju sek2, zaduženu za donošenje kafe i ostalih osveženja, "Šta ste to rekli, Tarbe?" procedi on.
<BR>&nbsp;&nbsp;&nbsp;&nbsp;&nbsp;Otvorih usta, ali je bilo prekasno. Nije me pustio da govorim. "Moka? Ovde, u mojoj kancelariji?"
<BR>&nbsp;&nbsp;&nbsp;&nbsp;&nbsp;Izbacili su me iz kancelarije Matorog istom onom brzinom kojom su uklanjali leprozne sa očiju Luja XIV. Uostalom, tako su me i tretirali. Dok sam čekao na rezultate testova sedeo sam u čekaonici opšte klinike u Podsuterenu Tri; međutim, iako je bila krcata, na obe strane od mene bilo je praznih mesta.
<BR>&nbsp;&nbsp;&nbsp;&nbsp;&nbsp;Konačno, iz glasnogovornika prasnu glas: "Mister Tenison Tarb." Ustadoh i posrćući kretoh, kroz čestar nogu i nožnih članaka što su se žustro podizali i povlačili u stranu, do sobe za konsultacije. Bilo je to nešto poput prelaženja Poslednje milje u onim starim zatvorima, sem što u mom slučaju nije bilo nikakvog ohrabrujućeg mrmljanja nekog od mojih saputnika. Na svim licima je bio istovetan izraz, koji kao da je govorio: "Hvala Bogu, nadrljao si ti, a ne ja!"
<BR>&nbsp;&nbsp;&nbsp;&nbsp;&nbsp;Očekivao sam da ću, kada prođem kroz pokretna vrata, videti lekara koji će mi prepisati sudbinu. Na moje iznenađenje, unutra su bile dve osobe: jedna je bila lekar, što se moglo zaključiti na osnovu obrednog stetoskopa koji joj je bio obešen o vrat, a druga niko drugi do Den Diksmajster, sav vižljast i smrknut. "Hej, Deni!" pozdravih ga, pružajući mu ruku starih dana radi.
<BR>&nbsp;&nbsp;&nbsp;&nbsp;&nbsp;Pretpostavljam da je iz istog razloga - bila je to njegova verzija - za trenutak proučavao moju ruku pre no što je nevoljno ispružio svoju. To nije bilo rukovanje. Više je ličilo kao da mi nudi ruku da mu je poljubim - nikakvog stiska, samo mlitavo dodirivanje i povlačenje unazad.
<BR>&nbsp;&nbsp;&nbsp;&nbsp;&nbsp;Deni Diksmajster je pre šest godina bio moj đak. Tada sam ja otišao na Veneru, a on je ostao. Jednostavno rečeno - on nije gubio vreme. Imao je na rukavu epolete Zamenika šefa odeljenja, primanja od pedeset hiljada godišnje, i gledao me je kao da sam sada njegov pripravnik. "Pošteno si zaglavio, Tarbe", zastruga on neveselo. "Dr Moskristl će ti objasniti o čemu je reč." Ton njegovih reči mi je govorio da ću čuti loše vesti.
<BR>&nbsp;&nbsp;&nbsp;&nbsp;&nbsp;I bile su loše. "Vi imate", reče lekarka, "Kembelovu naviku." Ton joj nije bio ni ljubazan ni neljubazan. Bio je ton to kojim lekari izveštavaju o broju belih krvnih zrnaca kod laboratorijskih životnja, a pogled kojim me je odmerila bio je isti kao Micin kada je procenjivala potencjalne povratnike s ciljem da ih eventualno regrutuje u svoju špijunsku mrežu. "Nadam se, da je moguće reprogramirati vas", dodade ona proučavajući rezultate na ekranu ispred sebe, "Jedva da je vredno truda rekla bih. Veoma nezanimljiv slučaj."
<BR>&nbsp;&nbsp;&nbsp;&nbsp;&nbsp;Progutah pljuvačku. Nikako nisam mogao da prihvatim da oni to razgovaraju o mome životu. "Recite mi šta je po sredi", preklinjao sam. "Možda bih mogao sve da popravim, ako mi objasnite gde sam pogrešio."
<BR>&nbsp;&nbsp;&nbsp;&nbsp;&nbsp;"Da popravite? Da popravite? Mislite - da vi sami prevladate programiranje? Oho-ho-ho", nesmeja se ona gledajući u Dikmajstera i podsmešljivo tresući glavom. "Kakve čudne pojmove imate vi laici."
<BR>&nbsp;&nbsp;&nbsp;&nbsp;&nbsp;"Ali vi rekoste da postoji lečenje..."
<BR>&nbsp;&nbsp;&nbsp;&nbsp;&nbsp;"Mislite - reprogramiranje i detoksikacija", ispravi me. "Mislim da ne biste želeli da prođete kroz to. Možda bi to vredelo pokušati kroz deset godina, mada je stepen mortaliteta oko četrdeset odsto. Ali u ranim stadijumima, odmah posle izlaganja - uf, uf." Ona se nagnu unazad, poče da gnječi prste i ja se spremih za predavanje. "Vi imate Kembelov refleks. Nazvan je po dr H. Dž. Kembelu. Bio je jedan od psihologa-pionira iz stare garde; izmislio je terapiju zadovoljstva stimulisanjem limbičkog sistema."
<BR>&nbsp;&nbsp;&nbsp;&nbsp;&nbsp;"Nikada nisam čuo za tu terapiju", rekoh.
<BR>&nbsp;&nbsp;&nbsp;&nbsp;&nbsp;"Niste ni mogli", odvrati ona. "Tajna je bila izgubljena tokom niza godina." Ona se ponovo naže unapred, pritisnu dugme i pozva: "Megi, donesite Kembela. Prema Kembelu", nastavi da mi se obraća, "zadovoljstvo je naziv koji dajemo osećanju što ga imamo kada se limbički delovi našeg mozga stimulišu električnom strujom. Verujem da je on prvi došao do ovog otkrića, kada je opazio da mnogi njegovi studenti veoma uživaju u onome što se nazivalo rok-muzikom. Zasićivanjem čula na taj način, odnosno stimulisanjem limbičkog sistema, proizvodi se zadovoljstvo; tako je Kembel otkrio jevtin i lak način za uslovljavanje subjekata u željenom pravcu. Aha, evo je!" Sek2 beše donela providnu plastičnu kutiju u kojoj je bila - zamislite! - knjiga. Bila je izbledela, pocepana, skrivena unutar svoje plastične kutije - pa ipak je to bio možda najbolji primerak one neobične stare umetničke forme koji sam ikada video. Instinktivno posegnuh za njom, ali je dr Moskristl ukloni: "Ne budite ludi", opomenu me ona, oštro.
<BR>&nbsp;&nbsp;&nbsp;&nbsp;&nbsp;Ipak, uspeo sam da pročitam naslov: Oblasti zadovoljstva od H. Dž. Kembela. "Kad biste mi pozajmili", molio sam je, "vratio bih vam je za nedelju dana..."
<BR>&nbsp;&nbsp;&nbsp;&nbsp;&nbsp;"Vratićete, đavola. Pročitaćete je ovde, ako je uopšte budete čitali, a moja sek2 će paziti na vas za to vreme i proveriti po završetku čitanja da li ste sipali tečni azot posle vraćanja knjige u kutiju. Mada nisam sigurna da je to dobra ideja. Laici ne bi trebalo da se petljaju sa medicinskim problemima, jer za to jednostavno nisu opremljeni. Prosto rečeno, vaš limbički sistem je bio stimulisan; pod uticajem ste velike navale zadovoljstva, postali ste uslovljeni da uzimate Moka-Koku sa radošću, i tu se više ništa ne može učiniti." Nakon ovih reči, ona pogleda na sat i ustade. "Moram da posetim jednog pacijenta", objasni ona. "Vi, Diksmajstere, ako hoćete, možete koristiti ovu sobu za intervju sa pacijentom - ali da to ne traje duže od dvadeset minuta." Posle toga odleprša, čvrsto držeći knjigu.
<BR>&nbsp;&nbsp;&nbsp;&nbsp;&nbsp;I ostavi me sa Denijem Diksmajsterom. "Šteta", primeti on, tresući glavom pred ekranom na kome su se i dalje videli rezultati mojih testova. "Jedno vreme bi, po svoj prilici, imao pred sobom razumno dobru budućnost, Tarbe, da se nisi uhvatio na udicu."
<BR>&nbsp;&nbsp;&nbsp;&nbsp;&nbsp;"Ali to nije fer, Deni! Nisam znao..."
<BR>&nbsp;&nbsp;&nbsp;&nbsp;&nbsp;Izgledao je iskreno smeten. "Fer? Istina, kembelovanje je nešto novo - pretpostavljam da nisi bio dovoljno pažljiv. Međutim, oblasti za limbičko reklamiranje sasvim su jasno obeležene."
<BR>&nbsp;&nbsp;&nbsp;&nbsp;&nbsp;"Jasno!" podrugljivo se nasmejah. "To je prljavi, podli trik i ti to znaš! Naša Agencija, razume se, ne bi nikada uradila tako nešto u cilju plasiranja roba!"
<BR>&nbsp;&nbsp;&nbsp;&nbsp;&nbsp;Dikmajster nabra usne. "To", reče on, "nije dolazilo u obzir, pošto konkurencija poseduje patente. A sada, porazgovarajmo o tebi. Ti shvataš, Tarbe, da ti je, u ovom trenutku, bilo kakav visoki položaj jednostavno nedostižan."
<BR>&nbsp;&nbsp;&nbsp;&nbsp;&nbsp;"E, moj Deni! Ja to uopšte ne razumem. Proveo sam sto godina na toj ušljivoj Veneri za veću slavu naše Agencije!"
<BR>&nbsp;&nbsp;&nbsp;&nbsp;&nbsp;"To je jednostavno stvar bezbednosti", objasni on. "Ti si Mokac. Uradio bi sve za Moka-Koku; mogao bi da izdaš rođenu babu - pa čak i Agenciju. Stoga ne možemo rizikovati da te pustimo da radiš na nekom krajnje poverljivom poslu - a da i ne pominjemo to što si - "pokazao određen nedostatak moralne čvrstine dopustivši da se od prve upecaš na udicu."
<BR>&nbsp;&nbsp;&nbsp;&nbsp;&nbsp;"Posedujem iskustvo! Imam staž! Izveštaj o..."
<BR>&nbsp;&nbsp;&nbsp;&nbsp;&nbsp;On nestrpljivo klimnu glavom. "Naravno da ćemo naći nešto za tebe. Ništa kreativno. Kako kucaš na mašini? Ne kucaš uopšte? Šteta - e, pa, na kraju krajeva, o tome neka razmišlja Personalno."
<BR>&nbsp;&nbsp;&nbsp;&nbsp;&nbsp;Za trenutak se pogledasmo u oči. "Deni", rekoh, "trebalo je da te daleko više muštram u vreme kada sam ti bio pretpostavljeni."
<BR>&nbsp;&nbsp;&nbsp;&nbsp;&nbsp;On ništa ne odgovori, već me samo osmotri pogledom koji je istovremeno bio i tajanstven i dug. Bio sam već van ordinacije, kraj lifta što vodi na odeljenje za Personalen i opšte poslove koje se nalazi na petom spratu, i čekao zajedno sa žutokljunom dečicom iz koledža i sredovečnim poluslužbenicima pre no što sam uspeo da dešifrujem njegov pogled. Nisu bili u pitanju ni nedopadanje ni trijumf - već sažaljenje.
<BR>&nbsp;&nbsp;&nbsp;&nbsp;&nbsp;Doktorka Moskristl mi nije ništa rekla o jednom nuzefektu kembelizacije. O depresiji. Nije me na nju upozorila - i kad sam dospeo u to stanje nisam uspeo da ga prepoznam. Pretpostavljam, uostalom, da je to bila depresija. Kad je čovek ima nije je svestan i misli da to tako treba da bude. O tome se niada ne razmišlja kao o problemu, već samo kao o stanju bivstvovanja.
<BR>&nbsp;&nbsp;&nbsp;&nbsp;&nbsp;Imao sam dosta razloga za depresiju. Našli su mi posao - u redu stvar. Radio sam hiljadu stvari - raznosio poštu, nosio cveće zvezdama naših reklama; jurio na ulicu da mašem i zaustavljam peditaksije za budže iz Upravnog odbora; išao po sojaburgere i donosio Najkafu sekretaricama! Radio sam teže kao potrčko Opštih poslova, nego što je to ikada bio slučaj dok sam bio reklamoautor prve klase; ali naravno, za teži posao dobijao sam manje novca. Morao sam da se odreknem svog novog stana. Bilo mi je svejedno. Šta će mi takav luksuz, ako ne za razonodu; a sa kim sam mogao da se provodim? Mici je zakoračila u više sfere. Sve moje stare prijateljice dobile su premeštaj ili su se udale ili su bile unapređene, dok devojke iz nove generacije izgleda nisu želele da se petljaju sa nekim ko je bio duboko zamrznut.
<BR>&nbsp;&nbsp;&nbsp;&nbsp;&nbsp;Govoreći o dubokom zamrzavanju, moram da kažem da je najvažnija stvar u vezi Zemlje, o kojoj sam zaboravio da pričam, to što je kod kuće užasno hladno. Kad kažem hladno - onda je to hladno sa velikim H. Hladno u tolikoj meri da je onima što su vukli peditaksije para izlazila na usta, a oni sami su se klizali i posrtali po zaleđenim ulicama; hladno toliko da sam gotovo želeo da se sa njima menjam, jer bi me kretanje ugrejalo, a ovako sam sedeo na tvrdoj, goloj stolici, dok su mi zubi cvokotali od hladnog njujorškog vazduha - ipak, rekao sam gotovo. Što jeste - jeste. Bolje je iblo biti kurir nego vući taksi.
<BR>&nbsp;&nbsp;&nbsp;&nbsp;&nbsp;Naročito sada kada je bivalo sve hladnije. Oni šest godina na Veneri razredilo mi je krv. Čak i da sam mogao da postignem da češće izlazim ništa mi ne bi vredelo, jer nisam imao želje za tako nešto. I tako sam dane provodio u kurirskom pulu, a večeri kod kuće, gledajući reklame na Omni-V, ili razgovarajući sa svojim novim sobnim kolegama kada bi bili tu - i sedeli. Pretežno smo sedeli, pa je bilo pravo iznenađenje kada bi se začulo šaputanje. Ali iznenada, dobio sam posetioca - bila je to Mici.
<BR>&nbsp;&nbsp;&nbsp;&nbsp;&nbsp;Ako je došla da me odobrovolji, onda je to izvodila na veoma smešan način. Gledala je unaokolo čvrsto stisnutih usana i nabranog nosa, kao da je u mojoj sobi zaudaralo na strvinu, Izgledalo je kao da stalno ima one dvebore između obrva. "Tene", obrati mi se ona strogim tonom, "moraš se izvući odavde! Pogledaj na šta ličiš! Pogledaj ovu propast! Pogledaj kakvu si kasapnicu napravio od svog života!"
<BR>&nbsp;&nbsp;&nbsp;&nbsp;&nbsp;Gotovo istog časa počeh da se osvrćem po sobi, pokušavajući da vidim na šta je mislila. Razume se, kada više nisam bio u stanju da plaćam pređašnji stan morao sam da pribegnem drugim aranžmanima. No, to baš nije išlo glatko. Raskid ugovora stajao me je gotovo cele ušteđevine i ovaj zajednički stan bio je sve što sam mogao da platim. Istina je da su mi cimeri bili pravi šljam. Jedan od njih se petljao nekakvim poslom, a drugi se upustio u jednu od onih beskonačnih zbirki Gotovo Srebrnih Minijaturnih Predsedničkih Bista iz San Hasinto Kovnice. "Nije ovde baš toliko loše", odvratih odbrambeno.
<BR>&nbsp;&nbsp;&nbsp;&nbsp;&nbsp;"Prljavo je. Izbacuješ li ikada ove stare Moka-boce? Tene, znam da to nije lako, ali ima ljudi koji se svake godine podvrgavaju kurama odvikavanja..."
<BR>&nbsp;&nbsp;&nbsp;&nbsp;&nbsp;Od sve muke - nasmejao sam se. Odista sam je žalio, jer ona jednostavno nije znala kako to izgleda, pošto se nikada nije upecala na udicu. "Mici", rekoh, "zar si došla samo zato da mi kažeš kakvu sam kasapnicu napravio od svog života?"
<BR>&nbsp;&nbsp;&nbsp;&nbsp;&nbsp;Trenutak me je ćutke odmeravala. "Dobro, pretpostavljam da je odvikavanje prilično opasna stvar", priznade ona, gledajući okolo i tražeći mesto gde bi mogla da sedne. Počistih nekakve stvarčice sa druge fotelje. "Ne znam, zapravo, zašto sam uopšte došla ovamo", nastavi ona, pažljivo odmerivši fotelju pre nego što je sela.
<BR>&nbsp;&nbsp;&nbsp;&nbsp;&nbsp;Rekoh joj na kraju s gorčinom u glasu: "Ako si došla zbog valjanja u senu, zaboravi." Pokazah joj na zatvorenu krevetsku kutiju, gde je Rokvel, moj drugi cimer, uživao u svom delu odvojenog vremena.
<BR>&nbsp;&nbsp;&nbsp;&nbsp;&nbsp;Rekao bih da je pocrvenela, mada bi bilo bolje kada bih rekao da se smrknula. "Na neki način se osećam donekle odgovornom", objasni ona.
<BR>&nbsp;&nbsp;&nbsp;&nbsp;&nbsp;"Zato što mi nisi ništa rekla o odštetnom zahtevu? Zato što si me pustila da propadam, dok si ti sakupljala milione? Zbog takvih sitnica?"
<BR>&nbsp;&nbsp;&nbsp;&nbsp;&nbsp;Ona sleže ramenima! "Otprilike zbog toga. Teni? U redu, prihvatam da se više ne možeš probiti na neki visok položaj u Agenciji - bar sve dok si Mokac, ali ima puno drugih stvari koje možeš da radiš! Zašto se ne vratiš u školu? Nauči novi posao, okušaj se u nekoj drugoj profesiji; ne znam ni sama šta - budi lekar, advokat..."
<BR>&nbsp;&nbsp;&nbsp;&nbsp;&nbsp;Pogledah je zaprepašćeno. "I da ostavim reklamoautorstvo?"
<BR>&nbsp;&nbsp;&nbsp;&nbsp;&nbsp;"Oh, Bože! Po čemu je reklamoautorstvo tako izuzetan posao?"
<BR>&nbsp;&nbsp;&nbsp;&nbsp;&nbsp;Ove njene reči me povratiše. Uspeh samo da joj odgovorim: "Zbilja si se promenila, Mici", rekoh prekornim tonom.
<BR>&nbsp;&nbsp;&nbsp;&nbsp;&nbsp;Ona se namršti. "Možda sam pogrešila što sam došla ovamo." A onda joj lice zablista. "Znam! Šta misliš o Specijalnom? Mislim da te mogu tamo ubaciti - ne odmah, naravno, ali čim se ukaže slobodno mesto..."
<BR>&nbsp;&nbsp;&nbsp;&nbsp;&nbsp;"Specijalno!" podrugljivo se nasmejah. "Ja se razumem u proizvode, Mici. Ja prodajem robe. To o čemu govoriš nije za mene - uostalom, na osnovu čega misliš da možeš to da postigneš?"
<BR>&nbsp;&nbsp;&nbsp;&nbsp;&nbsp;Ona za trenutak zastade, pa reče: "Mislim da mogu. A čini mi se da bi i ti mogao da znaš, iako je to trenutno Kompanijina tajna. Podigla sam novac što sam ga dobila na osnovu odštetnog zahteva i dozvolili su mi da ga plasiram u Agenciju..."
<BR>&nbsp;&nbsp;&nbsp;&nbsp;&nbsp;"Da ga plasiraš! Hoćeš da kažeš da si postala akcionar?"
<BR>&nbsp;&nbsp;&nbsp;&nbsp;&nbsp;"Da, akcionar." Izgledala je kao da se brani - kao da joj je to uopšte bilo potrebno. Biti akcionar u Agenciji značilo je biti gotovo ravan Bogu. Nikad mi se nije dogodilo da bi neko koga ja znam imao kapital dovoljan za tako nešto.
<BR>&nbsp;&nbsp;&nbsp;&nbsp;&nbsp;Međutim, samo odmahnuh glavom. "Ja se bavim Proizvodima", rekoh ponosno.
<BR>&nbsp;&nbsp;&nbsp;&nbsp;&nbsp;"Zbilja", sevnu ona, "imaš li nešto bolje da predložiš?"
<BR>&nbsp;&nbsp;&nbsp;&nbsp;&nbsp;Naravno da nisam imao.
<BR>&nbsp;&nbsp;&nbsp;&nbsp;&nbsp;Konačno se predadoh. "Posluži se Moka-Kokom", rekoh, "i porazgovarajmo o tvom predlogu."
<BR>
<BR>&nbsp;&nbsp;&nbsp;&nbsp;&nbsp;I tako sam te noći otišao na spavanje sam, ali sa nečim što pre nisam imao - sa nadom. Dok sam tonuo u san razmišljao sam o nemogućim stvarima: bio sam opet u školi, i dobio titulu magistra reklamoautorske folosofije - što sam želeo još kao dete; učio sam nekakve dodatne poslove, radio kojekakva istraživanja u Specijalnom.
<BR>&nbsp;&nbsp;&nbsp;&nbsp;&nbsp;...i odvikavao se od upotrebe Moka-Koke.
<BR>&nbsp;&nbsp;&nbsp;&nbsp;&nbsp;Sve su to bile dobre ideje. Nisam znao da li će nešto od njih preostati u hladnoj svetlosti zore, ali sam stekao veliko samopouzdanje. Probudilo me je lupanje o krevetski poklopac i moj cimer Nelzon Rokvel, mrmljajući i gunđajući, reče mi da se zamenio sa Bergholmom i da je sada red na njega.
<BR>&nbsp;&nbsp;&nbsp;&nbsp;&nbsp;Onako pospan odmah primetih da izgleda prilično loše - na desnoj jagodici imao je masnicu, koja je podsećala na boju zgnječenog grožđa; kada je koraknuo unazad kako bi me pustio da siđem sa krevetske kutije - primetno je zahramao. "Šta se dogodilo, Nelzone?"
<BR>&nbsp;&nbsp;&nbsp;&nbsp;&nbsp;Izgledalo je kao da sam ga optužio za nekakav zločin. "Mali nesporazum", promrmlja on.
<BR>&nbsp;&nbsp;&nbsp;&nbsp;&nbsp;"Meni to liči na užasno veliki nesporazum. Čoveče, pa tebe su isprebijali!" On slegnu ramenima i zgrči se, pošto mu se mišići nisu pokoravali kretanjima. "Malčice sam zakasnio sa isplatama, pa je San Hasinto poslao par sakupljača da me opomenu. Kaži, Tene, da li bi mogao da mi pozajmiš pedeset; kako bih mogao da platim na vreme? Jer, inače, sledećeg će puta ubiti Boga u meni."
<BR>&nbsp;&nbsp;&nbsp;&nbsp;&nbsp;"Nemam pedeset", odgovorih, što je gotovo bilo tačno. "Zašto ne prodaš par figurica?"
<BR>&nbsp;&nbsp;&nbsp;&nbsp;&nbsp;"Da ih prodam? Da prodajem svoje stvari? Hej, Tene", povika on, "pa to je najgluplja stvar koju sam ikad čuo! Sve su to velike investicije! Bitno je samo da imaju tržišnu vrednost. I da se - malčice pričeka. A onda ćeš videti! Kroz dvadeset godina biću slavan. Bez brige. Davaće grdne pare za moje zbirke... samo", dodade on tužno, "ukoliko se ne uhvatim na isplate koje nameravaju da ponude. U tom slučaju sam gotov."
<BR>&nbsp;&nbsp;&nbsp;&nbsp;&nbsp;Odjurih potom niz hodnik do kupatila, jer nisam više mogao da podnesem njegovo kukumavčenje. Zbirke izdate u ograničenom broju primeraka! Gospode Bože, to je bila jedna od prvih stvari na kojima sam radio - ograničena izdanja u onoliko primeraka koliko smo mogli da prodamo - prosečno oko pedeset hiljada; sakupljati ih značilo je da kada ih jedanput nabavite, ništa drugo sa njima ne možete da učinite već da ih i dalje sakupljate.
<BR>&nbsp;&nbsp;&nbsp;&nbsp;&nbsp;I tako se ja na brzinu okupah, strelovito izleteh iz sobe i oko sedam ujutro već sam bio u krugu Kolumbija & P Univerziteta, proučavajući spisak predmeta i prijavljujući se na kurseve. Među onima za koje sam se odlučio bilo je dosta takvih po čijem je završetku čovek mogao da postane magistar; odlučio sam se za najzanimljivije: istoriju i matematiku - to su većinom bile tehnike uzrokovanja, i kreativnog pisanja. Činilo mi se da ću, uglavnom, bez problema doći do titule, ali sam, takođe, negde duboko u moždanim vijugama, znao da će u slučaju da se reklamni posao u Specijalnom ne ostvari, ipak od toga biti neke koristi. Ako mi ne dopuste da napišem nešto stvarno, barem ću moći da se bacim na pisanje romana. Istina, to nije donosilo mnogo novca, ali je moglo da se proda, jer je uvek postojala nekolicina krivo nasađenih u svetu koji se nisu zadovoljavali gledanjem sportskih prenosa ili praćenjem priča na Omni-V: oni nisu mogli da nađu ništa bolje čime bi se bavili od čitanja. I sam sam to pokušao jedanput ili dvaput sa starim klasicima. Nije bilo previše zabavno; ali tržište je bilo tu i nije predstavljalo nikakvu sramotu ako čovek pokuša da i u tom poslu iskoristi mogućne šanse.
<BR>&nbsp;&nbsp;&nbsp;&nbsp;&nbsp;Ima još jedna smešna stvar u vezi sa depresijom. Kada se čovek nađe u nekom središtu sve mu izgleda teško i ima mnoštvo stvari zbog kojih je zabrinut, da mu je gotovo apsolutno nemoguće da se pokrene. Ali čim se napravi prvi korak, drugi ide već daleko lakše, kao i treći; u stvari, tog istog dana sam rešio da moram nešto da preduzmem u vezi Moka-Koke. Nisam želeo da odmah počnem sa radikalnim metodama odvikavanja. Prva stvar koju sam hteo da uradim bila je - analiziranje problema. Stoga sam počeo da beležim vreme konzumiranja svake Moke. Činio sam to nedelju dana i, Gospode Bože, da znate samo, dnevno sam u proseku pio četrdeset tih đavolskih flaša. A da pri tom uopšte nisam uživao.
<BR>&nbsp;&nbsp;&nbsp;&nbsp;&nbsp;Odlučio sam stoga da napravim neki red u toj stvari. Nisam želeo da u potpunosti odbacim naviku, jer je odista svaka Moka-Koka već sama po sebi bila dovoljno dobra stvar. Ona je stvarno bila prilično osvežavajuća, roborantna mešavina odista dobrog čokoladnog ukusa, sintetičkog ekstrakta kafe i izabranih analoga kokaina, što ju je činilo osobenom. Ukusna je kad se pije. Nije trebalo prestati, već samo saseći stvar. Posmatrano na taj način, trebalo je jednostavno napraviti dnevni raspored i biti logičan, slično onome kada se pravilno raspoređuje optimalna mešavina konzumnih impakata za naše reklamne spotove. Četrdeset Moka dnevno bilo je zaista previše. Računo sam da bi osam bilo sasvim dovoljno. Želeo sam da zadržim te poletne trenutke koje sam imao prilikom svakog konzumranja Moke, ali istovremeno nisam hteo da previše zamaram svoje čulo ukusa.
<BR>&nbsp;&nbsp;&nbsp;&nbsp;&nbsp;Jedna Moka na svaka dva sata, izračuno sam, bila bi optimalna stvar. Tako sam napravio mali plan.
<BR>
<BR>&nbsp;&nbsp;&nbsp;&nbsp;&nbsp;06 : 00
<BR>&nbsp;&nbsp;&nbsp;&nbsp;&nbsp;08 : 00
<BR>&nbsp;&nbsp;&nbsp;&nbsp;&nbsp;10 : 00
<BR>
<BR>&nbsp;&nbsp;&nbsp;&nbsp;&nbsp;...i tako dalje, preko čitavog dana do deset uveče, kada sam menjao Nelzona Rokvela u našoj krevetskoj kutiji, uzimao poslednje dnevno sledovanje Moke i odlazio na spavanje.
<BR>&nbsp;&nbsp;&nbsp;&nbsp;&nbsp;Kada sam sve sabrao, ispostavilo se da jedna Moka na svaka dva sata tokom šesnaest budnih časova iznosi devet, a ne osam - osim ako nisam želeo da se odreknem one za buđenje ili one za uspavljivanje. To nisam hteo da uradim. Uostalom, do đavola, ni devet nije bilo previše. Bio sam veoma zadovoljan svojim malim planom. Bila je to tako moćna i efikasna shema da nikako ne mogu da razumem zašto, izgleda, niko o tom nije razmišljao pre mene.
<BR>&nbsp;&nbsp;&nbsp;&nbsp;&nbsp;I, bogami, držao sam je se. Gotovo čitav jedan dan.
<BR>&nbsp;&nbsp;&nbsp;&nbsp;&nbsp;Nije trebalo mnogo snage volje da iščekam ta prva dva sata do osam ujutro, ali sam odugovlačio sa doručkom i gnjavio sa tušem sve dok ostali stanari nisu počeli da lupaju na vrata. Trebalo je zatim izdržati dugo vreme do deset ujutro, ali ja sam ga utrošio hodajući do zgrade Agencije - i tada sam izradio i malu dopunsku shemu. Odmah su me poslali da raznosim poštu. Nisam čak ni stigao ni na sat da pogledam dok sam jurio od jednog do drugog mesta - zapravo, uglavnom nisam; čekao sam da stignem do neke od stanica, a onda bih pogledao na časovnik i računao koliko ću se još puta zaustaviti pre no što dođe vreme za konzumiranje Moke. Tako bih govorio samome sebi: "Ne kod grafičkih studija, ne kod banke, ne kraj kioska za Odri Viksove karte - već kad stignem do restorana da uzmem Mister Ksenove naočare što ih je zaboravio prošle noći." Sistem je dobro funkcionisao. Ili, uglavnom, dobro. Malo sam se prešao neposredno posle ručka, kada sam pogrešno očitao vreme na satu i greškom, u jedan sat, popio Moka-Koku predviđenu za dva. Ali to nije bilo ništa ozbiljno. Čak sam odlučio da se nadalje držim neparnih umesto parnih sati. Bilo je mnogo nezgodno tokom jednog izvesnog razdoblja za vreme popodneva, kad sam morao da čekam kraj recepcije sve do 3 : 14 na paket koji nikako nije stizao, ali sam dan izgurao bez teškoća.
<BR>&nbsp;&nbsp;&nbsp;&nbsp;&nbsp;Veče, međutim, nije bilo takvo. Moka u pet trebalo je da označi kraj radnog dana i izuzetno mi je prijala. Sedam uveče sam već teže dočekao, mada sam razvlačio večeru koliko god sam duže mogao. A onda sam se vratio u sobu i, dragi Bože, nikako nisam mogao da sačekam da dođe devet sati! Oko osam i četvrt izvadio sam Moku iz pakovanja od šest boca i držao je u rukama. Uključio sam Omni-V i na njemu se prikazivao jedan od onih velikih starih istorijskih epova o ranim danima reklamiranja, ali nisam bio u stanju da ga dobro pratim. Moje oči su se najčešće zadržavale na satu. Osam i osamnaest. Osam i dvadeset. Osam i dvadeset dva... U osam i pedeset oči su mi već bile gleđosane, ali sam uspeo da izdržim do devet pre nego što sam otvorio flašu.
<BR>&nbsp;&nbsp;&nbsp;&nbsp;&nbsp;Ispio sam je do dna, uživajući pri tom, i ponosan zbog činjenice da sam ispunio svoj plan.
<BR>&nbsp;&nbsp;&nbsp;&nbsp;&nbsp;Ali tada sam se suočio sa činjenicom da sledeću Moku treba da popijem tek u šest ujutu - nekon devet dugih sati apstinencije!
<BR>&nbsp;&nbsp;&nbsp;&nbsp;&nbsp;Bilo je to, ipak, nepodnošljivo! U vreme kad je Čarli Bergholm, češući se i zevajući, sišao sa kreveta da bi napravio mesta za mene, ja sam već bio ukokao čitavo novo pakovanje od šest boca.
<BR>
<BR>&nbsp;&nbsp;&nbsp;&nbsp;&nbsp;Počeli su i kursevi. S vremena na vreme bih pokušavao da smanjim dnevnu kličinu Moke, ali sam - najzad - rešio da je najvažnija stvar srediti ostatak svog života. A jedna oblast mog života počela je da biva važnija nego što sam pretpostavljao.
<BR>&nbsp;&nbsp;&nbsp;&nbsp;&nbsp;Smešno je to. Slično onome kada neko ima ljubavi u izobilju i nežnosti za trošenje. Rekao sam sebi da navika na Moku i nije tako loša stvar; nije me uopšte ometala u poslu; sigurno me nije činila ni vrednijim, pa ipak... Nisam verovao u to. Što sam niže padao u svojim sopstvenim očima, ostajalo mi je sve manje samopoštovanja, koje nisam znao gde da denem. Prilično bezizlazno.
<BR>&nbsp;&nbsp;&nbsp;&nbsp;&nbsp;Život diplomate je pun komplikovanih tabua i ispraznosti. Na Veneri smo bili okruženi sa osam stotina hiljada nepomirljivih neprijatelja. A nas diplomata bilo je svega sto osam. U takvim okolnostima, ima li uopšte šansi za prijateljstvo? Ili za nešto više od toga - za ljubav, recimo? Izbor vam je sveden na univerzum od možda pedesetak osoba suprotnog pola. Od toga broja desetak je udato; kada to kažem podrazumevam da su te osobe verne muževima - a desetak ili više prestaro, dok ih je isto toliko premlado. Ukoliko čovek ima sreće može se nadati da će u tom polu sresti deset ženskih osoba, zaista dostojnih za ljubav; ali šta ako se desi neobična stvar, da vas čak makar samo jedna od tih zavrne i, za uzvrat, i sama bude zavrnuta? To uopšte ne bi valjalo. Diplomati na Veneri u istoj su situaciji u kakvoj su bili preživeli sa Bauntija na ostrvu Pitkern. Kada je Mici Ku naišla - usrećila me je. Voleli smo se. Slagali smo se u seksu. Strahovito mi je odgovarala, kao i ja njoj - ne samo zbog fizičkog seksualnog čina, već i zbog svih stvari koje vezuju jedan par i koje uz to idu, kao što su šaputanje na jastuku ili pamćenje rođendana onog drugog. Bilo je lepo imati tamo Mici za takve stvari. Ona je možda bila najvredniji dodatak kojim me je Ambasada snabdela. Cenio sam to naše dopunjavanje. Bili smo krajnje otvoreni jedno prema drugom, ali je postojala jedna reč od pet slova koju nijedno od nas nikada nije reklo onom drugom. Ta reč je bila - ljubav.
<BR>&nbsp;&nbsp;&nbsp;&nbsp;&nbsp;A sada, eto, više nije postojao nijedan dobar način da joj to kažem. Mici se uspela istom onom brzinom kojom sam ja pao. Nisam je čak viđao ni jedanput nedeljno, osim na kratko, u prolazu. Zaboravio sam i da mi je obećala da će me ubaciti u Specijalno u svojstvo reklamoautorskog pripravnika. Mislio sam da je obećala - sve dok Valu Damboa nisam doneo ručak i video Mici u njegovoj kancelariji. Nije samo bila tamo - glave su im bile jedna do druge; i kada sam ja otvorio vrata oni su se razdvojili. "Do đavola, Tarbe", povika Damboa, "zar ti ne umeš da kucaš kad ulaziš?"
<BR>&nbsp;&nbsp;&nbsp;&nbsp;&nbsp;"Izvini", slegoh ramenima. Bacih mu sojaburger na sto i okrenuh se da idem. Nisam želeo da mu prekidam ovaj mali trenutak zadovoljstva... a i ako sam želeo, izvesno je da to nisam hteo da pokažem. Mici ispruži ruku kako bi me zaustavila. Pogleda me naročitim, ptičjim zanimanjem što joj zablista u očima i klimnu.
<BR>&nbsp;&nbsp;&nbsp;&nbsp;&nbsp;"Vale", reče ona, "ovo možemo dovršiti kasnije. Teni? Mislim da su u Specijalnom spremni da učine nešto za tebe. Hajdemo, idemo zajedno tamo da vidimo šta možemo da učinimo."
<BR>&nbsp;&nbsp;&nbsp;&nbsp;&nbsp;Bilo je vreme ručku tako da smo morali da čekamo na lift. Bio sam nervozan - pitajući se, ne baš previše srećan, zašto me nije pozvala ako je bilo slobodnog mesta; da li bi se ikada toga ponovo setila da nisam upao u onom trenutku. To nisu bile misli za dalje bogaćenje moga sna. Pokušao sam da otpočnem razgovor: "Dakle, o kakvim ste to tajnama vas dvoje šaputali?" upitah je šaljivim tonom. Način na koji me je pogledala učinio je da pomislim kako je ton mojih reči bio malo oštriji nego što je trebalo. Pokušao sam da izgladim stvar. "Čini mi se da sam malčice zastranio", izvinih joj se, smatrajući da mi neće mnogo zameriti pošto sam bio Mokac. Ali stvar uopšte nije bila u tome. Biće da je ipak u pitanju bila ljubomora. "Izgleda da je dosta vremena prošlo otkako si prestala da vodiš špijunsku mrežu na Veneri", primetih sumorno. Kada sam to rekao imao sam na umu da sam od tada Mici gledao drugim očima. Izgledala mi je - ne znam kako da objasnim. Staloženija? Ljubaznija? Naravno, bilo je nemoguće da se ona promenila. Stvar je bila u tome što sam je sada, izgubivši je, daleko više cenio.
<BR>&nbsp;&nbsp;&nbsp;&nbsp;&nbsp;I budući da sam je smatrao izgubljenom, zaprepašćeno sam, otvorenih ustiju, buljio u nju kada je, izašavši iz lifta i čekajući da i ja izađem, rekla: "Ako si slobodan večeras, Teni, dođi da večeraš kod mene. A sada, hajdemo do čoveka sa kojim želim da te upoznam - to je Dezmond Hejzldajn, a ovo ovde je njegova kancelarija."
<BR>&nbsp;&nbsp;&nbsp;&nbsp;&nbsp;Ako me je Mici iznenadila neočekivanom toplinom, Hejzldajn je to učinio u suprotnom smislu. Dok nas je Mici upoznavala piljio je u mene i jedino što sam mogao pročitati na njegovom licu bilo je - gađenje.
<BR>&nbsp;&nbsp;&nbsp;&nbsp;&nbsp;Zašto? Nisam mogao da pogodim. Viđao sam ga, naravno, po Agenciji s vremena na vreme. Ali ma koliko pokušavao, nikako mi nije uspevalo da se setim kada sam ga to bilo čime uvredio. A Dezmond Hejzldajn je bio tip čoveka za koga nikad ne biste poželeli da vas zamrzi. Bio je ogroman: visok najmanje šest stopa i šest inča. Ramena su mu bila kao u pastuva, a šake toliko velike da mi je prosto bez traga progutao ruku kada je blagoizvoleo da se sa mnom rukuje. Hejzldajn je bio jedan od onih ćudljivih talenata koji reklamoautorski posao postavlja na čudna mesta u svojoj velikoj mašineriji. Čuo sam da je matematičar; i pesnik, takođe; a što je veoma zanimljivo, napravio je izuzetno uspešnu karijeru u uvozno-izvoznim poslovima pre no što se posvetio reklamoautorstvu. Počeo sam da razumevam njegov izraz lica kada je progunđao: "Do đavola, Mici, pa taj momak stalno gleda na tvoj sat!"
<BR>&nbsp;&nbsp;&nbsp;&nbsp;&nbsp;"On je takođe moj prijatelj", primeti Mici odlučno, "i prvoklasni reklamoautor koji ispašta zbog nesrećnog slučaja što ga je skrivio. Hoću da mu pružiš priliku. Ne možeš nekoga da osuđuješ samo zato što je žrtva nemoralnog reklamiranja, zar ne?"
<BR>&nbsp;&nbsp;&nbsp;&nbsp;&nbsp;On malčice omekša: "Sigurno da ne mogu", priznade, i čak se ne pokri, dodavši: "Hvala Bogu, mi u ovoj Agenciji nismo skloni takvoj praksi", kako bi to svako drugi na njegovom mestu bio sklon ponekad da učini. Čovek nikad ne zna ko ga izluđuje. On ustade i protutnja oko stola da bi me bolje video: "Mislim", dopusti on, "da mu možemo dati šansu. Budi bez brige Mici. Vidimo se večeras."
<BR>&nbsp;&nbsp;&nbsp;&nbsp;&nbsp;"Ne, imam sastanak. Neki drugi put, Dez", odvrati ona i namignu mi dok je zatvarala vrata.
<BR>&nbsp;&nbsp;&nbsp;&nbsp;&nbsp;Hejzldajn uzdahnu i pređe rukom preko lica. Zatim se vrati u fotelju. "Sedite, Tarbe", grmnu mi preko stola. "Znate li zbog čega ste ovde?"
<BR>&nbsp;&nbsp;&nbsp;&nbsp;&nbsp;"Mislim da znam, Mister Hej-Dez", odgovorih odlučno. Učinilo mi se da će se prema meni ponašati kao što su se nekada prema meni ponašali, a ne kao prema tamo nekakvom početniku. Ovo uzrokova da me on oštro pogleda: međutim, sve što je rekao bilo je:
<BR>&nbsp;&nbsp;&nbsp;&nbsp;&nbsp;"Ovo je Odeljenje za specijalne poslove. Imamo oko trideset glavnih oblasti eksploatacije, ali dve od njih daleko prevazilaze sve ostale. Jedna je politika. Druga je religija. Znate li nešto o nekoj od njih?"
<BR>&nbsp;&nbsp;&nbsp;&nbsp;&nbsp;Sve što sam mogao bilo je da slegnem ramenima. "Znam ono što sam učio u školi", rekoh. "Ja, lično, uvek sam bio vezan za proizvodnju. Prodavao sam robe, a ne neke maglovite ideje."
<BR>&nbsp;&nbsp;&nbsp;&nbsp;&nbsp;Pogledao me je tako da pomislih kako uopšte ne bi bilo loše da se vratim na kurirski posao; međutim, on je već odlučio da mi da posao, i to posao koji je on hteo da mi da. "Ukoliko nemate ništa protiv", nastavi on, "najbolje bi bilo da odete na mesto gde nam je pomoć trenutno najneophodnija - a to je religija. Vi možda ni ne shvatate kakav dobar posao predstavlja religija?" Zbilja nisam shvatao, ali ne rekoh ništa. "Vi govorite o proizvodima. Robama. U redu, Tarbe, razmislite i o ovome. Ako nekome prodate pakovanje Najkafe, za to ćete dobiti otprilike dolar. Od toga četrdeset centi pripada prodavcu i posredniku; na ambalažu i etiketiranje otpada pet centi, dok za sadržaj morate da utrošite, možda, tri centa."
<BR>&nbsp;&nbsp;&nbsp;&nbsp;&nbsp;"Tu može da se profitira", rekoh odobravajući.
<BR>&nbsp;&nbsp;&nbsp;&nbsp;&nbsp;"E, tu grešite! Saberite sve troškove. Gotovo polovina novca odlazi na prokleti proizvod. Ista stvar je i sa nameštajem, odećom i ostalim materijalnim stvarima. Ali religija", reče on meko, dok mu je lice blistalo sjajem punim poštovanja, "u religiji proizvod ne košta ni vašljivog centa. Možda potrošimo malo više novca na zemljište i izgradnju - jer je zaista lepo kada nekome možete pokazati hram ili katedralu ili nešto slično tome, ali uglavnom koristimo minijature i procesije. Eventualno naštampamo nekoliko brošura, a ponekad i po neku knjigu. Pogledajte samo P & L izveštaje, Teni, i videćete da je donja granica profit od šezdeset odsto! A pretežni deo ostalog su promocioni troškovi, što je - ne zaboravite - takođe naš novac."
<BR>&nbsp;&nbsp;&nbsp;&nbsp;&nbsp;"Nisam o tome imao pojma", odvratih začuđeno zatresavši glavom. "Naravno da niste imali pojma! Svi ste vi koji radite sa proizvodima potpuno isti. Ne znate šta je religija. Sa politikom je slično - čak se može obrnuti i veća gotova para, jer se ne moraju graditi nikakve crkve... Mada je", dodade on uz iznenadni smrknuti izraz lica, "ljude danas teško zainteresovati za politiku. Nekada sam mislio da bi to mogao biti najveći od svih poslova, ali..." On odmahnu glavom: "Eto, zaključi on, "tako stoje stvari. Hoćete li da pokušate?"
<BR>&nbsp;&nbsp;&nbsp;&nbsp;&nbsp;A zašto ne bih? Uputio sam se u reklamoautosku sobu vidno uzbuđen, spreman da se suočim sa izazovom - zaboravljajući pri tom da sam još na dužnosti potrčka. To je značilo da su još uvek mogli da me pozovu ako je trebalo da im pošaljem paket ili ako je trebalo doneti odelo mister Damboa sa hemijskog čišćenja, a bio je tu i primerak novog pakovanja Krispi Sneka za Kelposa što ga je trebalo odneti u Proizvodno... Radno vreme je već bilo pri kraju kada sam konačno seo za svoj sto. Sem toga, ispalo je da neću videti Mici ni te večeri. Umesto sastanka sa njom na pisaćoj mašini me je čekala poruka: Nešto je iskrslo. Izvini. Važi li za sutra uveče?
<BR>&nbsp;&nbsp;&nbsp;&nbsp;&nbsp;Poruka me je potresla. Očekivao sam divno veče, a sada je sve to otišlo bestraga.
<BR>&nbsp;&nbsp;&nbsp;&nbsp;&nbsp;Dok sam išao kući popio sam priličan broj flaša Moke, i kada je konačno došao moj red na krevetsku kutiju bio sam užasno pospan a misli su mi bile nevesele uprkos tome što sam dobio novi posao. Stvari su se popriličn promenile! Tamo na Veneri, Mici Ku je bila baš srećna kada je imala sastanak sa šefom odeljenja. Čak i polaskana! Sada se svet za nas dvoje okrenuo tumbe. Mogao sam da joj zviznem, ali sve dok ne bude raspoložena za to - neće doći. Što je još gore, možda je neko drugi umeo jače i zamamnije da zviždi. Najteže mi je bilo da se pomirim sa činjenicom da su tu bila još dva pauna što su svoje kljunom očišćeno perje usmerili u njenom pravcu. Trebalo je očigledno da uzmem broj i da čekam da budem pozvan. Međutim, nisam mnogo mario za takmičenje. Konkurenciju Vala Damboa mogao sam da razumem - mada ne kažem da mi se dopadala. Sa Hejzldajnom je stvar stajala sasvim drugačije. Ko je bio taj sumo-rvač, sa svim onim svojim silnim mišićima, što se iznenada pojavio u Micinom životu?
<BR>&nbsp;&nbsp;&nbsp;&nbsp;&nbsp;S druge strane, i ostale stvari su se takođe dosta izmenile. Kada sam konačno počeo da radim sledećeg jutra - posle samo jednog sata jurnjave za kafom sa šlagom koju je trebalo odneti sekretaricama i ostalima - shvatio sam da je tehnika, koju sam ostavio za sobom kada sam se popeo na šatl za Veneru, u poređenju sa ovom današnjom, bila veoma primitivna. To sam ustanovio čim sam seo za sto i pokušao da radim onako kako sam bio navikao. Nije išlo. Celo jutro sam proveo učeći kako da rukujem radnim stolom, i u tome je morala da mi pomaže devojka iz kancelarije.
<BR>&nbsp;&nbsp;&nbsp;&nbsp;&nbsp;Međutim, čovek ne postaje tek tako reklamoautor prve klase, a, sem toga, nisam baš sve što sam znao zaboravio dok sam bio na Veneri. Na brzinu sam pregledao liste i ustanovio, kao što sam i mislio, da je bilo oblasti koje specijalno odeljenje nije istražilo. Nisam odmah mogao da se nosim sa najnovijom tehnologijom. Mogao sam jedino da se vratim nekim od iskušanih i proverenih postupaka iz prošlosti - uvek pouzdanim, a ponekad zanemarenim od ljudi iz nove generacije - i oko četiri popodne okončao sam svoj grubi pregled. Izvadih kalem iz konzole i uputih se u Hejzldajnovu kancelariju. "Pogledaj, Deze", rekoh, stavljajući kalem u njegov čitač. "Naravno, ovo je samo preliminarna stvar. Još nije u potpunosti interaktivna, pa joj zato ne postavljaj nikakva teška pitanja, a mogućno je i da model koji sam koristio nije baš najbolji za ono što hoćemo..."
<BR>&nbsp;&nbsp;&nbsp;&nbsp;&nbsp;"Tarbe", zagrme on pretećim glasom, "o čemu to do đavola govoriš?"
<BR>&nbsp;&nbsp;&nbsp;&nbsp;&nbsp;"Videćeš, odmah!" odvratih bezbrižno. "Ovde imaš najstariji reklamni postupak! Ovde je čitava nova kampanja, bazirana na najzvučnijim i najbolje proverenim postupcima!"
<BR>&nbsp;&nbsp;&nbsp;&nbsp;&nbsp;Pritisnuh dugme i istog časa se pojavi trodimenzionalna slika ozbiljne, mršave osobe u kapuljači koja joj je zaklanjala lice i koja je dobroćudno gledala pravo u Hejzldajnove oči. Na žalost, bila je visoka svega oko dve stope, a oko njene figure videla se silueta od plavičastih iskrica.
<BR>&nbsp;&nbsp;&nbsp;&nbsp;&nbsp;"Izgleda da nisam baš dobro pogodio visinu", izvinih se na brzinu, "a ima i interferencija koje treba otkloniti..."
<BR>&nbsp;&nbsp;&nbsp;&nbsp;&nbsp;"Tarbe", zabrunda on, "zaveži, molim te." Međutim, figura ga je sve više zanimala kako mu se približavala i počela da govori:
<BR>&nbsp;&nbsp;&nbsp;&nbsp;&nbsp;"Religija, gospodine! Da, to je ono što vam nudim! Spasenje! Mir duše! Brisanje grehova ili jednostavno prihvatanje volje Najvišeg Bića. Mogu vam ponuditi kompletnu listu hrišćanskih religija - rimokatoličke, pravoslavne i dvadeset dve vrste protestantskih sekti - baptističke, scijentološke, metodističke..."
<BR>&nbsp;&nbsp;&nbsp;&nbsp;&nbsp;"Svako već ima neku od njih", zapucketa Hejzldajn prstima, gledajući me iritirano. Zlurado sam zurio u njega: bila je to reakcija kakvu sam i očekivao. Mala figura gledala je preko njegovog ramena kao da želi da se osigura da je niko ne može čuti, a onda se poverljjivo nagnu napred.
<BR>&nbsp;&nbsp;&nbsp;&nbsp;&nbsp;"U pravu ste gospodine! Trebalo je da vidim da vi niste tip osobe koji prihvata ono što i svi ostali. Dakle, šta mislite o nepovratnoj antici? Ne govorim o Budi ili vašem Konfučiju. Imam na umu Zaratustru! Ahura Mazdu i Ahrimana! Sile svetlosti i tame! Tja, pola religija koje imate danas čisti su plagijati zaratustrizma - čujte, tu nema posta, nema propisa o ishrani, nema ne čini ovo ili ne čini ono. Zaratustrizam je religija za osobe od kvaliteta. I - nećete mi verovati - mogu da vam omogućim da sve to, uključujući i konverziju, imate za manje novca nego što košta obično sklonište ili provod u baru."
<BR>&nbsp;&nbsp;&nbsp;&nbsp;&nbsp;Video sam da sam ga zbilja upecao. Gledao je lik sve do kraja. Dok je ovaj postajao bleđi, uz još jedan pljusak plavičastih iskrica - automatski uređaji koje sam koristio nisu baš bili sjajni - on lagano klimnu: "Moglo bi da ide", reče jednostavno.
<BR>&nbsp;&nbsp;&nbsp;&nbsp;&nbsp;"Mora da ide, Hejzldajne! Priznajem da je sve to još dosta grubo. Moram, razume se, da razgovaram i sa Pravnim o potpisivanju ugovora, a nisam siguran treba li ostaviti kapuljaču ili mu možda staviti umesto nje neku vrstu opreme što je koriste indijske devojke za igranje...?"
<BR>&nbsp;&nbsp;&nbsp;&nbsp;&nbsp;"Tarbe", prekide ne on odlučno, "ne kvari to što si napravio. Sasvim je dobro. Samo doteraj visinu i otkloni interferenciju, pa ćemo za sutra zakazati sastanak osoblja i pokrenuti stvar." Nakon toga izvukoh kalem iz njegovog uređaja i ostavih ga da zuri u prazno. Čudno mi je bilo to što nije izgledao zadovoljan - pa ipak, priznao je da je ideja dobra! Međutim, kad sam se vratio do svog stola našao sam na njemu poruku, koja je sve takve brige izbacila iz mojih misli:
<BR>&nbsp;&nbsp;&nbsp;&nbsp;&nbsp;Završila sam posao u kancelariji. Ne bi bilo loše da dođeš do mene. Čekam te oko osam.
<BR>&nbsp;&nbsp;&nbsp;&nbsp;&nbsp;Kada sam se vratio u stan , da se malo uredim, Nelzon Rokvel me je već čekao: "Teni", reče on ulagujući se, "da li bi hteo da mi pozajmiš nešto novca da platim..."
<BR>&nbsp;&nbsp;&nbsp;&nbsp;&nbsp;"Nikako, Nelzone! Ti ćeš to svakako ovako ili onako da središ sa San Hasinto Kovnicom."
<BR>&nbsp;&nbsp;&nbsp;&nbsp;&nbsp;"Kovnicom? Ko je uopšte pomenuo Kovnicu?" upita me. "Ovo je nešto najnovije - pogledaj!" I on izvuče iz džepa sličicu u jevtinom plastičnom okviru. "Ovo je Serija Uramljenih Litografisanih Portreta Sekretara Državne Blagajne na Najfinijoj Hartiji za Novčanice!" izjavi on ponosno. "To je samo suvo zlato, a potrebna mi je samo stotka da bih mogao da se pretplatim. Kad bih imao dvesta mogao bih da se nađem na spisku pretplatnika za Sve Metalne Delove Čuvenih Američkih Visećih Mostova Kabinetske Veličine..." Ostavio sam ga da priča, a ja se uputih u kupatilo. Stavih Tikli-Talk na bradu, Voli Me pod pazuho - dugo vremena nisam imao sastanak s njom. Mislio sam da treba da ponesem nešto, tako da se usput zaustavih i kupih par pakovanja Moke. Supermarket je, prirodno, bio krcat. Razume se samo po sebi da su blagajne radile na principu beskonačne trake. Izabarao sam red u kome je bilo najmanje kupaca, ali se on uopšte nije pomerao. Nagnuh se, stoga, napred, pored jedne krupne gospođe što je sa punim kolicima stajala ispred mene i videh da se blagajnica duboko unela u silna računanja sa kuponima za popust specijalnim i ostalim čekovima, kao i lozovima interne lutrije; što je još gore, pomenuta matrona me je najmanje dvaput munula svojom malom bucmastom pesnicom. Zastenjah bolno, a ona se okrete i pogleda me sa simpatijom: "I vi sigurno mrzite stajanje u ovim redovima? Bogami, i ja! Zato neću nikada više doći da kupujem u Ultimaksi-tržnicama." Ona prezrivo pokaza rukom na holoreklame: "Brza usluga! Bez čekanja na blagajni! Činimo sve da vam kupovina kod nas pričini zadovoljstvo!
<BR>&nbsp;&nbsp;&nbsp;&nbsp;&nbsp;"Stvar je u tome", objasnih, "što žurim na sastanak."
<BR>&nbsp;&nbsp;&nbsp;&nbsp;&nbsp;"Au", odseče ona saosećajno, "pa vi, onda, naravski, žurite. Znate šta? Pomozite mi da sredim ove kupone, pa ću brzo završiti sa plaćanjem na blagajni. Stvar je, vidite, u tome što ovih trideset centi mogu da utrošim samo na Kelpi Krisps, kupon važi jedino za kupovinu tube Daje Sjaj Vašim Zubima i Dvostruko Zaštićuje: od Karijesa i Bola od deset unci, a ovi ovde imaju samo tube od četrnaest unci. Mislite li da se neće buniti? Naravno da neće. Bio je to proizvod T. G. & Š. i ja znam da mi nikada ne bismo izdali takve kupone da proizvodnja tube od deset unci nije bila obustavljena. Međutim, bio sam pošteđen objašnjavanja. Upalilo se crveno svetlo, začuo se zvučni signal, pregrada je bučno tresnula ispred moje matrone zatvorivši joj prolaz i pojavila se slika na monitoru sa sledećim obaveštenjem:
<BR>&nbsp;&nbsp;&nbsp;&nbsp;&nbsp;Veoma nam je žao što moramo da zatvorimo ovu blagajnu. Molim vas da odnesete vašu robu do neke od susednih blagajni, gde će vam naši ljbazni kasiri bez odlaganja ukazati pažnju.
<BR>&nbsp;&nbsp;&nbsp;&nbsp;&nbsp;"Sto mu gromova", zaječah, zureći s nevericom u ovo obaveštenje. Bila je to greška. Neću uspeti da stignem na vreme.
<BR>&nbsp;&nbsp;&nbsp;&nbsp;&nbsp;Jedna od uzrečica koje sam upoznao baratajući oko Religije bila je i - "Poslednji će biti prvi". Moje oklevanje ju je, u ovom slučaju, u potpunosti opravdalo. Ceo red iza mene se raspao i rasturio, a ja sam i dalje zurio u monitor. To su trenuci kada se fino izbrušene potrošačke navike, koje ste razvijali čitavog života, nađu na proveri. Bez ikakvog upozorenja morate da donesete odluku u deliću sekunde: kome redu da se priključite? Treba dobro da izvežbate odo desetak nazavisnih varijabila, i to ne samo onih očiglednih, kao što su broj ljudi u redu, broj stavki u računu za svaku pojedinu mušteriju, faktor za broj kupona po stavkama. Eto o čemu sve čovek mora da razmišlja dok visi na repu Momovih kola sa palcem u ustima i kutijom slatkiša zbog koje je morao da viče iz petnih žila da bi je strpao u svoju grabljivu malu pesnicu. Zatim, na red dolazi proučavanje pojedinih mušterija u redu. Tragate za nečijim nervoznim trzajem prstiju što vam kazuje da je dotična osoba možda blizu prekoračenja sume koju ima na kreditnoj kartici, tako da će se red ozbiljno poremetiti kada je budu odvodili. Ili posmatrate nekog ko kriomice provlači penkalo kroz detektore pokušavajući da promeni dozvoljeni bonus. Potom svakome morate da pripišete određenu vrednost i da ga klasifikujete, a tu je i mogućnost starog trika koji ste nekada praktikovali, a koji se sastoji u tome da se pretvarate da ste u pogrešnom redu, praveći se da ne primećujete kolica koja je neko ostavio da bi sačuvao svoje mesto; takođe se mogu upotrebiti i laktovi. Sve su to standardni štosovi za preživljavanje, ali su godine provedene na Veneri učinile svoje - moja veština u njihovoj primeni beše zarđala. Odjurih, tako, do zadnjeg kraja reda koji je bio duži nego ikada i videh da se Gospođa Četrnaest Unci već bila ugurala ispred mene.
<BR>&nbsp;&nbsp;&nbsp;&nbsp;&nbsp;Nešto je moralo da se učini.
<BR>&nbsp;&nbsp;&nbsp;&nbsp;&nbsp;Provirio sam iznad njenog ramena kako bih video korpe onih ispred i razradio taktiku: "Ah, kretenu", obratih se kobajagi sebe, ali dovoljno glasno da bi me svi čuli, "zaboravio si Vita-Smeks". Niko nije imao nijedan. Nisu ni mogli da imaju. Proizvodnja je bila obustavljena čak i pre no što sam otišao na Veneru - zbog nekakve nezgodacije sa trovanjem tečnim metalima. Tri koraka ispred mene, jedan postariji čovek sa kolicima na sprat zurio je u mene, uhvativši se na mamac.
<BR>&nbsp;&nbsp;&nbsp;&nbsp;&nbsp;Nasmeših mu se, istovremeno mu se obraćajući: "Sećate li se onih velikih starih Vita-Smeks reklama? 'Jutarnja Gozba od Sveameričkog Sira, Mekinja i Meda'?"
<BR>&nbsp;&nbsp;&nbsp;&nbsp;&nbsp;Gospođa Četrnaest Unci podiže pogled - do tada je pomamno inventarisala kupone: "Održava Vas u Formi - Draži Vam Jezik - U Svakom Zalogaju Nosi Vam Zdravlje, Zdravlje. Zdravlje!" citirala je. "Mmm! Dugo nisam okusila Vita-Smeks! Zvali smo ga žitom od meda i mleka." Osim trovanja teškim metalima, patvoreni čvrsti mlečni sastojci uzrokovali su oštećenja jetre, a sintetički šećerni sirup upropašćavao je zube, ali prirdno je bilo što se niko nije sećao takvih pojednosti.
<BR>&nbsp;&nbsp;&nbsp;&nbsp;&nbsp;"Mama mi je to svakog jutra davala za doručak", sanjalački reče jedna žena iz reda.
<BR>&nbsp;&nbsp;&nbsp;&nbsp;&nbsp;Uspeo sam da ih upecam. Smejući se u sebi, nastavih setno: "Moja, takođe. Strašno bih se uzbudio kada ne bih uzeo kutiju ili dve sa one gomile u Gurmet Fudsu."
<BR>&nbsp;&nbsp;&nbsp;&nbsp;&nbsp;Glave iz reda se okretoše. "Ovde nisam video nijedan Vita-Smeks", bunio se nezadovoljno postariji čovek.
<BR>&nbsp;&nbsp;&nbsp;&nbsp;&nbsp;"Jeste li sigurni? A šta je sa onom velikom gomilom ispod natpisa na kome stoji: 'Kupite jedan - drugi je besplatan?' Red se uskomeša. "A uz to se dobija i specijalni kupon za dve nove iste kupovine!" dodadoh žurno, i to namah dovede do detonacije. Red se bukvalno rasturi. Svi izvukoše kolica iz reda i potrčaše da nabave Vita-Smeks. I tako, odjednom sam se našao oči u oči sa blagajnicom. Ona je takođe sve čula, te sam morao da je molim da mi uzme novac pre no što i sama potrča za ostalima.
<BR>&nbsp;&nbsp;&nbsp;&nbsp;&nbsp;I pored svega, zakasnio sam. Poslednjih nekoliko blokova do Micinog stana prešao sam maltene kasom. Od smoga i naprezanja bio sam sav znojav i dahtao sam kao pas kada sam konačno stigao do nje - nije mogao više da mi pomogne nikakav Voli Me. Ušavši unutra iznenadio sam se kada sam video u kakvoj gajbi Mica živi. Ne mislim time da kažem da je stan bio fantastično uređen - takvo što se moglo i očekivati, imajući u vidu trenutno stanje na njenom tekućem računu. Naprotiv, ono što mi je odmah, čim me je Mici pustila unutra, palo u oči - bila je njegova skromnost.
<BR>&nbsp;&nbsp;&nbsp;&nbsp;&nbsp;Naravno da nije siromaštvo bilo uzrok što je Micin stan izgledao tako neobično jadno. Ne može se dobiti stan od četiri stotine kvadratnih stopa i sa čuvarima (kojima je to postao uslovni refleks) što non-stop paze da neko slučajno ne napadne nekog od stanara, a da se za to ne plati preko glave trebalo je da znam to čak i da mi nije bilo poznato sve o načinu na koji je došla do novca. Iznenađujuće za mene je bilo to da je samo kvadratura stana bila luksuzna. U gajbi nije bilo Roto-kade. Niti akvarijuma sa tropskim ribama. Ničega. Ničega, uopšte, što bi ukazivalo na njen status. Nije čak imala ni Nelzon Rokvelove patetične biste ili komemorativne medaljone. Samo nekoliko komada nameštaja, mali Omni-V set u uglu - i to je bilo sve. I dekor je bio neobičan. Sve je bilo u toplim crvenim i žutim bojama, a na jednom zidu je bio veliki nepokretni mural - čak nije bio ni od tečnog kristala - koji mi je za trenutak zaokupio pažnju pre no što sam ga prepoznao. Sasvim izvesno, bio je to prikaz one čuvene scene iz venerijanske istorije kada su postavili prvu veliku Hilšovu cev na vrh najviše planine u oblasti Frejza, s ciljem da oduvaju škodljive gasove u orbitu kako bi redukovali atmosferu u nešto što bi ljudi mogli podneti.
<BR>&nbsp;&nbsp;&nbsp;&nbsp;&nbsp;"Izvini što sam zakasnio", rekoh zureći u mural, "ali u supermarketu je bio dugačak red." Podigoh Moka-Koke kao objašnjenje.
<BR>&nbsp;&nbsp;&nbsp;&nbsp;&nbsp;"Ali, Teni, šta će nam te splačine", usprotivi se ona, ali se odmah ugrize za usnu. "Dođi u kuhinju dok ja ne završim večeru i ispričaj mi kako sada stoje stvari sa tobom."
<BR>&nbsp;&nbsp;&nbsp;&nbsp;&nbsp;Na moje iznenađenje upregla me je da joj pomažem dok sam joj govorio. Na moje još veće iznenađenje, trebalo je da ljuštim krompir! Mislim na sirovi vegetabilni krompir - nekoliko komada je čak imalo poprilično prljavštine na sebi! "Gde si nabavila ove stvarčice?" upitah je pokušavajući da shvatim šta je mislila kada je rekla da treba da ih 'ljuštim'.
<BR>&nbsp;&nbsp;&nbsp;&nbsp;&nbsp;"Za pare danas možeš sve da nabaviš", objasni ona, pokazujući mi na još neko sirovo neobrađeno povrće, narandžaste i zelene boje. To, u stvari, nije bio nikakav odgovor, pošto ja nisam zapravo pitao gde, ili čak, kako, već zašto?
<BR>&nbsp;&nbsp;&nbsp;&nbsp;&nbsp;Međutim, zadržao sam se u granicama pristojnosti. Pojeo sam dosta toga za večeru, čak i sirovo korenje sa lišćem koje je ona zvala salatom, i nisam stavio nijednu kritičku primedbu. Dobro sam rekao, jer to nije bila kritička primedba. Posle izvesnog vremena, kada je izgledalo da razgovor počinje da posustaje, upitah je da li ona zbilja voli te stvari.
<BR>&nbsp;&nbsp;&nbsp;&nbsp;&nbsp;Mici je odlutala nekuda daleko, što se videlo po njenom pogledu koji je bludeo, ali ipak uspe da se sabere: "Da li ih volim? Pa, naravno da ih volim. One su..." Za trenutak zastade, kao da joj se nešto dogodilo. "One su zdrave", reče napokon.
<BR>&nbsp;&nbsp;&nbsp;&nbsp;&nbsp;"Mislio sam da je to zbog toga", kazah učtivo.
<BR>&nbsp;&nbsp;&nbsp;&nbsp;&nbsp;"U stvari i jeste! Prema nekim novim, još neobjavljenim ispitivanjima, ispada da je tako. Da li si, ne primer, znao da procesivna hrana može uzrokovati deficijencije u pamćenju?"
<BR>&nbsp;&nbsp;&nbsp;&nbsp;&nbsp;"Ma, hajde Mici", nasmejah se. "Niko ne bi potrošačima prodao stvari koje im mogu naškoditi."
<BR>&nbsp;&nbsp;&nbsp;&nbsp;&nbsp;Ona mi dobaci upitan pogled. "Pa, nenamerno, možda", složi se ona. "Međutim, ovo su nova saznanja. Znaš šta? Hajde da to sami proverimo!"
<BR>&nbsp;&nbsp;&nbsp;&nbsp;&nbsp;To mi baš nije zvučalo kao zanimljiva igra, ali sam i dalje pokušavao da budem učtiv. "Zašto da ne?" prihvatih. "Hoćeš li, recimo, da ti kažem godišnji prihod Agencije za poslednjih petnaest godina, umanjen za..."
<BR>&nbsp;&nbsp;&nbsp;&nbsp;&nbsp;"Ne, to je dosadno", usprotivi se ona. "Znam! Hajde da vidimo kako se sećaš stvari koje su se odigravale u Ambasadi na Veneri. Neke posebne stvari - recimo... naravno! Hajde da čujemo sve čega se sećaš o špijunskoj mreži koju sam tamo vodila."
<BR>&nbsp;&nbsp;&nbsp;&nbsp;&nbsp;"To nije fer", počeh se buniti. "Ti si vodila mrežu i sve što ja znam o tome samo su delići i komadići."
<BR>&nbsp;&nbsp;&nbsp;&nbsp;&nbsp;"Samo ti pričaj sve što znaš i ništa ne brini", obeća ona slegnuvši ramenima.
<BR>&nbsp;&nbsp;&nbsp;&nbsp;&nbsp;"U redu. E pa, kao startere imala si dvadeset troje aktivnih agenata i oko sto pedeset slobodnih lansera i honoraraca - većina od njih nisu bili pravi agenti, jer nisu ni znali za koga rade."
<BR>&nbsp;&nbsp;&nbsp;&nbsp;&nbsp;"Imena, Teni!"
<BR>&nbsp;&nbsp;&nbsp;&nbsp;&nbsp;Pogledah je iznenađeno - sve ovo uzimala je nekako odveć ozbiljno. "Pa, bili su tu Glenda Petison iz Park Departmenta, koja je nabavila defektne delove za novu elektranu, Al Tišler iz Lirojd Sitija - ne znam šta je on učinio ali ga se sećam jer je bio prenizak za jednog Venerijanca, Margaret Tučnik, lekarka koja je pomešala antibebi pilule sa aspirinima, zatim Majk Vakaro, zatvorski čuvar sa Polja - recimo, treba li da navedem i Hamida ili ne?"
<BR>&nbsp;&nbsp;&nbsp;&nbsp;&nbsp;"Hamida?"
<BR>&nbsp;&nbsp;&nbsp;&nbsp;&nbsp;"Grek", objasnih joj. "Onaj što sam ga utrapio starom Harimenu kao bona-fide političkog izbeglicu. Naravno, ti si otišla pre no što je mogao da stupi s tobom u kontakt, tako da ne znam da li treba i njega da stavim u spisak. Međutim, čudi me da ga se ne sećaš", nasmejah se, "Nemoj mi reći da se ne sećaš ni Heja", usudih se da kažem. Neverovatno je, ali ona se i ovog puta začudi. "Hezus Maria Lopez, zaboga!" rekoh razdraženo, a ona me za trenutak tupo pogleda.
<BR>&nbsp;&nbsp;&nbsp;&nbsp;&nbsp;Trenutak kasnije, ona reče: "Sve je to ostalo za nama na Veneri, Teni. On je tamo. Mi smo ovde."
<BR>&nbsp;&nbsp;&nbsp;&nbsp;&nbsp;"Kakva devojka!" Stvari su sada postajale jasnije. Približih joj se, a ona me pogleda gotovo me pozivajući. Međutim, lice joj je i dalje zadržalo senku srditosti. Ispružih ruku i dotakoh joj bore; izgledale su kao da su bile uvajane u njeno čelo. "Mici", rekoh nežno, "previše radiš." Ona gotovo besno povuče unazad glavu, ali ja nastavih: "Stvarno. Nekako si - ne znam. Deluješ umorno, ali i zrelije". I bila je; moja bakarna dama sada je imala bronzani ten. Čak joj je i glas bio dublji i mekši.
<BR>&nbsp;&nbsp;&nbsp;&nbsp;&nbsp;A što je bilo najzanimljivije - ovako mi se više dopadala. Ona me prekide u mojim sanjarenjima. "Molim te, nastavi da nabrajaš imena!"
<BR>&nbsp;&nbsp;&nbsp;&nbsp;&nbsp;Međutim, smejala se dok je to govorila.
<BR>&nbsp;&nbsp;&nbsp;&nbsp;&nbsp;"Što da ne? Tajler, Viks, Stroz, braća Jurkevići - kako ti izgleda moje pamćenje do sada?"
<BR>&nbsp;&nbsp;&nbsp;&nbsp;&nbsp;Grizla je usnu - uznemireno, pomislih, jer je moje pamćenje stvari koje su bile u vezi sa njom bilo prilično dobro. "Samo produži", reče ona. "Ima ih još dosta."
<BR>&nbsp;&nbsp;&nbsp;&nbsp;&nbsp;I ja nastavih sa nabrajanjem. Pamtio sam zapravo samo desetak imena; međutim, Mici se složi da se kao zapamćeno u vezi agenata računa i to gde su radili i šta su učinili za nju, a kada nisam bio siguran u vezi nekog imena pomagala mi je postavljajući pitanja sve dok se ne bih setio svih okolnosti. Ali stvar se beše veoma odužila! "Hajde da probamo sa nečim drugim", predložih napokon. "Na primer, ko može da se seti više stvari o poslednjoj noći koju smo zajedno proveli."
<BR>&nbsp;&nbsp;&nbsp;&nbsp;&nbsp;Ona se odsutno nasmeja. "Važi, Tene, ali najre mi kaži ime one osobe sa Majers-Vajta što je osujetila žetvu pšenice?"
<BR>&nbsp;&nbsp;&nbsp;&nbsp;&nbsp;Glasno se nasmejah: "Mici, draga", rekoh, "agent iz Majers-Vajta je gajio pirinač; u Nevindejlu su napravili frku sa žetvom pšenice! Vidiš? Ako ishrana utiče na memoriju, onda bi možda trebalo da se prebaciš na Kelpi Krisp!"
<BR>&nbsp;&nbsp;&nbsp;&nbsp;&nbsp;Ponovo se ugrizla za usnu i za trenutak joj izraz lica uopšte nije bio prijateljski. Smešno. Nikada ne bih pomislio da je Mici osetljiva na gubitak. Ali se ona, ponovo, nasmeši i predade, isključivši magnetofon. "Mislim da si dobio bitku, dragi", reče tapšući po kauču što se nalazio pokraj nje. "Zašto ne dođeš ovamo i ne pokupiš svoje trofeje?" Ispalo je na kraju da smo proveli divnu noć.
</P></TD></TR></TABLE>
<P class="next">
<A HREF=p8.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
