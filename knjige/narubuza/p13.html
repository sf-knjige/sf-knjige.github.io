<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>UNIVERZITET
<P>&nbsp;&nbsp;&nbsp;&nbsp;&nbsp;50.
<BR>&nbsp;&nbsp;&nbsp;&nbsp;&nbsp;Pelorat ponovo raširi nozdrve kada se on i Treviz vratiše na palubu Daleke zvezde.
<BR>&nbsp;&nbsp;&nbsp;&nbsp;&nbsp;Treviz sleže ramenima. "Ljudsko telo je moćan raspršivač najrazličitijih mirisa. Reciklisanje nikada ne deluje trenutno i veštački mirisi samo prekrivaju prirodne - nikada ih ne zamenjuju."
<BR>&nbsp;&nbsp;&nbsp;&nbsp;&nbsp;"Pretpostavljam, prema tome, da čak ni dva broda nikada ne mirišu sasvim isto, pod uslovom da su izvesno vreme u njima boravile različite osobe."
<BR>&nbsp;&nbsp;&nbsp;&nbsp;&nbsp;"U pravu ste, ali da li ste već posle jednog sata i dalje osećali krakterističan miris ove planete?"
<BR>&nbsp;&nbsp;&nbsp;&nbsp;&nbsp;"Nisam", priznade Pelorat.
<BR>&nbsp;&nbsp;&nbsp;&nbsp;&nbsp;"Pa, uskoro više nećete osećati ni ovaj miris. U stvari, ukoliko dovoljno dugo vremena provedete na nekom brodu, s dobrodošlicom ćete, po povratku, pozdraviti mirise koji za vas znače rodni dom. I, usput rečeno, Janove, ukoliko posle ovoga postanete svemirsko tumaralo moraćete shvatiti da je krajnje neučtivo stavljati primedbe u odnosu na mirise bilo kog broda, odnosno, sveta na kome žive ljudi sa tog broda. Među nama, razume se, to je potpuno u redu."
<BR>&nbsp;&nbsp;&nbsp;&nbsp;&nbsp;"Istinu da kažem, Golane, najsmešnije je upravo to što ja zaista osećam Daleku zvezdu kao svoj dom. Na kraju krajeva, bar potiče sa Zadužbine." Pelorat se nasmeši. "Znate, nikada nisam sebe smatrao rodoljubom. Uvek sam voleo da mislim da jedino čitavo čovečanstvo smatram svojim rodom; ali sada moram da priznam da činjenica da sam toliko daleko od Zadužbine ispunjava moje srce toplinom prema njoj."
<BR>&nbsp;&nbsp;&nbsp;&nbsp;&nbsp;Treviz nastavi da razmešta postelju. "Da znate, niste baš toliko daleko od Zadužbine. Sejšelska unija je gotovo sa svih strana okružena zadužbinskom teritorijom. Imamo ovde ambasadora i niz drugih predstavnika, od konzula pa nadalje. Sejšelci vole da nam se suprotstavljaju na rečima, ali uglavnom veoma paze da ne učine ništa što bi moglo izazvati naše nezadovoljstvo njima... Janove, pođite na spavanje. Danas nismo ništa postigli, i sutra ćemo se morati mnogo više potruditi."
<BR>&nbsp;&nbsp;&nbsp;&nbsp;&nbsp;Medutim, nije predstavljalo nikakvu teškoću da se i dalje čuju kroz tanku pregradu koja je delila njihove sobe. Nemirno se prevrćući u tami što se spustila na brod, Pelorat ga odjednom pozva, ne naročito glasno: "Golane?"
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Ne spavate?"
<BR>&nbsp;&nbsp;&nbsp;&nbsp;&nbsp;"Ne mogu, dok vi pričate."
<BR>&nbsp;&nbsp;&nbsp;&nbsp;&nbsp;"Ipak smo, znate, nešto postigli danas. Vaš prijatelj, Kompor..."
<BR>&nbsp;&nbsp;&nbsp;&nbsp;&nbsp;"Bivši prijatelj", promumla Treviz.
<BR>&nbsp;&nbsp;&nbsp;&nbsp;&nbsp;"Bez obzira na to šta vam je sada, pričao nam je o Zemlji i rekao nešto na šta još nisam naišao u svojim istraživanjima. Radioaktivnost!"
<BR>&nbsp;&nbsp;&nbsp;&nbsp;&nbsp;Treviz se pridiže, oslonivši se na lakat. "Čujte, Janove, ako Zemlja i jeste mrtav svet, to još ne znači da se vraćamo kući. I dalje želim da pronađem Geu."
<BR>&nbsp;&nbsp;&nbsp;&nbsp;&nbsp;Pelorat pućnu usnama kao da tera od sebe kakvo perce. "Razume se, drago moje momče. I ja želim. Ja čak ni ne mislim da je Zemlja mrtav svet. Kompor je možda doista verovao da je ono što nam je pričao sušta istina, ali jedva da postoji neko područje u Galaksiji koje nema neku vlastitu priču na osnovu koje postojbinu čovečanstva smešta na neki obližnji svet. I gotovo ga obavezno nazivaju Zemljom, ili nekim veoma sličnim imenom.
<BR>&nbsp;&nbsp;&nbsp;&nbsp;&nbsp;U antropologiji to nazivamo 'globocentrizmom'. Ljudi obično uzimaju zdravo za gotovo da su bolji od svojih suseda; da je njihova kultura starija i nadmoćnija kulturama drugih svetova; da je sve dobro na drugim svetovima preuzeto od njih, a da je sve loše ili posledica izopačavanja svega dobrog što je od njih preuzeto - ili da je preuzeto od nekog drugog. Pri tome, vidljiva je težnja da se nadmoć u vrednostima izjednači sa nadmoći u trajnosti. I ukoliko nisu u stanju da pouzdano potvrde da je upravo njihova planeta Zemlja, odnosno njezin ekvivalent, mesto na kome je začeta ljudska vrsta - gotovo uvek daju sve od sebe da je smeste negde u svom području, čak i kada nisu u mogućnosti da joj tačno odrede položaj."
<BR>&nbsp;&nbsp;&nbsp;&nbsp;&nbsp;"Hoćete, dakle, da kažete da je Kompor samo sledio tu uobičajenu težnju kada nam je rekao da se Zemlja nalazi u Siriusovom sektoru?" upita Treviz. "Pa ipak budući da svetovi u Siriusovom sektoru imaju dugu istoriju, svaki pojedinačni svet među njima morao bi biti dobro poznat i lako bi bilo proveriti rečenu tvrdnju bez potrebe da se uopšte tamo ode."
<BR>&nbsp;&nbsp;&nbsp;&nbsp;&nbsp;Pelorat se prigušeno nasmeja. "Čak i kada biste bili u mogućnosti da dokažete da nijedan svet u Siriusovom sektoru ne bi mogao biti Zemlja, to još uvek ništa ne bi rešavalo. Potcenjujete činjenicu, Golane, da misticizam može sasvim nadvladati zdravim razumom. Postoji bar desetak područja u Galaksiji gde najugledniji naučnici stalno ponavljaju, najsvečanije i bez ikakve primese ironije, lokalne priče o tome da se Zemlja - odnosno, ono što su oni izvoleli da nazovu Zemljom - nalazi negde u hipersvemiru i da je jednostavno, osim pukom slučajnošću, nije moguće pronaći."
<BR>&nbsp;&nbsp;&nbsp;&nbsp;&nbsp;"A da li kažu i da je bar neko, makar i pukom slučajnošću, uspeo da je pronađe?"
<BR>&nbsp;&nbsp;&nbsp;&nbsp;&nbsp;"Uvek je bilo takvih priča i uvek su se javljale rodoljubive težnje da se suzbije svaka neverica - čak i ako priče nisu zvučale nimalo verovatno i ako niko, osim ljudi sa svetova na kojima su takve priče ispredane, nije ispoljio spremnost da u njih poveruje."
<BR>&nbsp;&nbsp;&nbsp;&nbsp;&nbsp;"Pa onda, Janove, nemojmo ni mi u njih verovati. Bilo bi sada najbolje da i sami skočimo u naš intimni hipersvemir sna."
<BR>&nbsp;&nbsp;&nbsp;&nbsp;&nbsp;"Ali, Golane, ta priča o radioaktivnoj zagađenosti Zemlje neodoljivo me privlači. Sve mi se nekako čini da u tome zaista ima nečeg istinitog - ili, bar, nečeg približno istinitog."
<BR>&nbsp;&nbsp;&nbsp;&nbsp;&nbsp;"Šta mislite time - približno istinitog?"
<BR>&nbsp;&nbsp;&nbsp;&nbsp;&nbsp;"Pa eto, svet pojačane radioaktivnosti bio bi svet na kome bi radioaktivno zračenje bilo zastupljeno u znatno većem stepenu no što bi to bilo uobičajeno. Stopa mutacija na takvom svetu bila bi znatno viša i evolucija bi se odvijala znatno brže - sa velikom raznovrsnošću. Pomenuo sam vam već, ukoliko se sećate, da jednu od bitnih stavki u kojoj se gotovo sve priče slažu čini i okolnost da je život na Zemlji bio neverovatno raznovrstan: milioni vrsta svih oblika života. Upravo je ta raznovrsnost života - taj eksplozivni razvoj - mogla dovesti do pojave razuma na Zemlji, a onda ga pokrenuti u pohod po čitavoj Galaksiji. Ukoliko je Zemlja zaista, iz nekog razloga, bila radioaktivna - odnosno, u većoj meri nego druge planete - to bi neopozivo moglo govoriti u prilog ideji da je ona - da je bila - po svemu izuzetna."
<BR>&nbsp;&nbsp;&nbsp;&nbsp;&nbsp;Treviz nekoliko trenutaka osta zamišljen. "Pre svega, nemamo nikakvog posebnog razloga da poverujemo da je Kompor govorio istinu", reče on najzad. "Moguće je da nas je svesno lagao kako bi nas naveo da odemo sa Sejšela i upustimo se u nekakvo sumanuto tumaranje oko Siriusa. U stvari, verujem da je upravo to i bila njegova namera. S druge strane, čak i ukoliko je govorio istinu, ono što je rekao jeste da je Zemlja bila do te mere radioaktivna da je život na njoj postao nemoguć."
<BR>&nbsp;&nbsp;&nbsp;&nbsp;&nbsp;Pelorat ponovo pućnu usnama. "Nije bilo previše radioaktivnosti koja bi onemogućila da se život razvije na Zemlji, a životu je, kad se jednom začne, lakše da se održi nego da se razvije. Razumno je, stoga, pretpostaviti da se život začeo i održao na Zemlji. Sledstveno tome, nivo radioaktivnosti nije uopšte morao biti nespojiv sa životom, i s vremenom je taj nivo mogao biti i smanjen. Ne postoji ništa što bi ga moglo povećati."
<BR>&nbsp;&nbsp;&nbsp;&nbsp;&nbsp;"A nuklearne eksplozije?" nabaci Treviz.
<BR>&nbsp;&nbsp;&nbsp;&nbsp;&nbsp;"Kakve one imaju veze s tim?"
<BR>&nbsp;&nbsp;&nbsp;&nbsp;&nbsp;"Mislim, pretpostavimo da je došlo do nuklearnih eksplozija na Zemlji?"
<BR>&nbsp;&nbsp;&nbsp;&nbsp;&nbsp;"Na površini Zemlje? Nemoguće. U čitavoj istoriji Galaksije ne postoji svedočanstvo o tome da je neko društvo bilo dovoljno sumanuto da nuklearnu energiju upotrebi u ratne svrhe. Nikada to ne bismo preživeli. Tokom trigelijanskih pobuna, kada su obema stranama zapretili glad i konačno uništenje, i kada je Džendipurus Horat predložio da se započne s nuklearnom reakcijom..."
<BR>&nbsp;&nbsp;&nbsp;&nbsp;&nbsp;"Obesili su ga pripadnici njegove vlastite flotile. Poznata mi je galaktička istorija. Ali mislim, ukoliko bi kojim slučajem došlo..."
<BR>&nbsp;&nbsp;&nbsp;&nbsp;&nbsp;"U celini uzev, ne postoje zapisi o tome da su takvi nesrećni slučajevi bili u stanju da u znatnoj meri povećaju količinu radijacije na nekoj planeti." On uzdahnu. "Čini mi se da ćemo morati, kad ovde obavimo posao, da ipak pođemo u Siriusov sektor i da tamo malo pronjuškamo."
<BR>&nbsp;&nbsp;&nbsp;&nbsp;&nbsp;"Jednog dana, možda. Ali za sada..."
<BR>&nbsp;&nbsp;&nbsp;&nbsp;&nbsp;"Da, da, razumem. Evo, prestaću da pričam."
<BR>&nbsp;&nbsp;&nbsp;&nbsp;&nbsp;Pelorat ućuta, ali Treviz osta budan u tmini još čitav jedan čas pitajući se nije li već suviše pažnje privukao na sebe i ne bi li bilo mudrije da pođe do Siriusovog sektora i kasnije se vrati na Geu, kada pažnja - bilo čija pažnja - bude ponovo skrenuta u nekom drugom pravcu.
<BR>&nbsp;&nbsp;&nbsp;&nbsp;&nbsp;U trenutku kada mu se san spustio na oči on još, nije bio došao do nekog čvrstog zaključka. Snovi su mu bili nemirni.
<BR>
<BR>&nbsp;&nbsp;&nbsp;&nbsp;&nbsp;51.
<BR>&nbsp;&nbsp;&nbsp;&nbsp;&nbsp;Nisu se ponovo pojavili u gradu sve dok pre podne nije dobrano odmaklo. Ovog puta Turistički centar bio je krcat posetiocima, ali im ipak nekako pođe za rukom da dobiju obaveštenje kako da stignu do gradskog informativnog biroa gde su im stavljena na raspolaganje sva uputstva kako da koriste lokalne modele računara za prikupljanje najraznovrsnijih podataka.
<BR>&nbsp;&nbsp;&nbsp;&nbsp;&nbsp;Štaviše, dobiše listu univerziteta i muzeja i stadoše je brižljivo ispitivati, počevši od onih koji su im bili najbliži, pomno proveravajući svako raspoloživo obaveštenje o antropolozima, arheolozima i profesorima drevne istorije.
<BR>&nbsp;&nbsp;&nbsp;&nbsp;&nbsp;"Ah!" uzviknu Pelorat u jednom trenutku.
<BR>&nbsp;&nbsp;&nbsp;&nbsp;&nbsp;"Ah!" ponovi Treviz za njim s neočekivanim prizvukom jetkosti. "Ah - šta?"
<BR>&nbsp;&nbsp;&nbsp;&nbsp;&nbsp;"Ovo ime ovde - Kvintesec. Izgleda mi nekako poznato."
<BR>&nbsp;&nbsp;&nbsp;&nbsp;&nbsp;"Poznajete li ga"
<BR>&nbsp;&nbsp;&nbsp;&nbsp;&nbsp;"Ne, razume se da ga ne poznajem, ali biće da sam čitao neki od njegovih radova. Na brodu, gde mi se nalaze pribeleške."
<BR>&nbsp;&nbsp;&nbsp;&nbsp;&nbsp;"Ne idemo natrag na brod, Janove. Ukoliko vam je njegovo ime poznato, i to će nam biti dovoljno kao putokaz. Bude li spreman da nam pomogne, bez sumnje će biti u mogućnosti da nas uputi dalje." On naglo ustade. "Hajdemo da ustanovimo način kako da dođemo do Sejšelskog univerziteta. Međutim, kako tamo u vreme podnevnog obeda zasigurno neće biti nikoga, mogli bismo i sami da najpre nešto prezalogajimo."
<BR>&nbsp;&nbsp;&nbsp;&nbsp;&nbsp;Tek u pozno popodne stigli su konačno na Univerzitet; neko su se vreme probijali kroz njegove lavirinte i konačno se našli u nekom predvorju, iščekujući neku mladu ženu koja je otišla u potragu za obaveštenjima i koja ih je mogla - a možda i ne - odvesti do Kvinteseca.
<BR>&nbsp;&nbsp;&nbsp;&nbsp;&nbsp;"Pitam se", reče Pelorat s jasnim prizvukom nelagodnosti, "koliko ćemo još dugo morati da čekamo. Mora biti da će i poslednji današnji časovi uskoro biti privedeni kraju."
<BR>&nbsp;&nbsp;&nbsp;&nbsp;&nbsp;Ove reči izgleda da su poslužile kao čarobni ključić, jer se mlada dama, koju su čekali poslednjih pola časa, ponovo pojavila i pohitala ka njima; cipele su joj svetlucale crvenim i ljubičastim i koračala je odsečnim hodom lupkajući potpeticama kao da proizvodi neku muzičku frazu. Tonovi su se povišavali i snižavali, u zavisnosti od brzine kojom je koračala i čvrstine njenog hoda.
<BR>&nbsp;&nbsp;&nbsp;&nbsp;&nbsp;Pelorat se trže. Bilo mu je sada već jasno da svaki pojedinačni svet raspolaže vlastitim karakterističnim udarima na čula, baš kao i vlastitim mirisima. On se, ipak upita - pošto je već prestao da zapaža mirise - da li će, takođe, biti u stanju da se navikne da ne zapaža ni kakofoniju zvukova koje su mlade gospe proizvodile dok su koračale.
<BR>&nbsp;&nbsp;&nbsp;&nbsp;&nbsp;Ona pristupi Peloratu i stade neposredno ispred njega. "Da li biste bili ljubazni da mi kažete svoje puno ime, profesore?"
<BR>&nbsp;&nbsp;&nbsp;&nbsp;&nbsp;"Janov Pelorat, gospođice."
<BR>&nbsp;&nbsp;&nbsp;&nbsp;&nbsp;"Planeta na kojoj ste stalno nastanjeni?"
<BR>&nbsp;&nbsp;&nbsp;&nbsp;&nbsp;Treviz načini pokret rukom kao da želi da mu da znak da ne kaže istinu, ali ga je Pelorat ili prevideo ili svesno prenebregnuo, i odgovorio: "Terminus."
<BR>&nbsp;&nbsp;&nbsp;&nbsp;&nbsp;Mlada žena razvuče usne u širok osmeh; izgledala je zadovoljna. "Kada sam profesoru Kvintesecu rekla da se izvesni profesor Pelorat raspituje za njega, odgavorio je da je spreman da se s vama vidi jedino pod uslovom ukoliko ste vi Janov Pelorat sa Terminusa."
<BR>&nbsp;&nbsp;&nbsp;&nbsp;&nbsp;Pelorat živo zatrepta očima. "Vi ... ovaj, hoćete da kažete da je čuo za mene?"
<BR>&nbsp;&nbsp;&nbsp;&nbsp;&nbsp;"Rekla bih da u to nema nikakve sumnje."
<BR>&nbsp;&nbsp;&nbsp;&nbsp;&nbsp;Gotovo zaškripavši, on se okrete Trevizu, lica koje je blistalo od zadovoljstva. "Čuo je za mene. Iskreno, nisam mislio... ovaj, napisao sam samo nekoliko članaka i nisam verovao da iko..." On zavrte glavom. "Ti članci nisu baš bili nešto naročito."
<BR>&nbsp;&nbsp;&nbsp;&nbsp;&nbsp;"Pa, onda", odvrati Treviz i sam se smešeći, "prestanite da uživate u vlastitom samopotcenjivanju i pođimo. On se obrati mladoj ženi. "Pretpostavljam, gospođice, da možemo naći neki način da se prevezemo do profesora?"
<BR>&nbsp;&nbsp;&nbsp;&nbsp;&nbsp;"Nije daleko odavde. Možemo i pešice. U stvari, nećemo morati ni da napustimo ovu zgradu. Biće mi zadovoljstvo da vas otpratim donde... Da li ste obojica sa Terminusa?" I ne sačekavši njihov odgavor, ona krenu.
<BR>&nbsp;&nbsp;&nbsp;&nbsp;&nbsp;Pelorat i Treviz krenuše za njom, i ovaj poslednji, s prizvukom zbunjenosti, odgovori: "Da, obojica smo s Terminusa. Da li to nešto menja?"
<BR>&nbsp;&nbsp;&nbsp;&nbsp;&nbsp;"Ah, ne, razume se da ne. Znate, ima dosta ljudi na Sejšelu koji baš ne vole Zadužbince, ali ovde, na Univerzitetu, mi ne držimo mnogo do takvih osećanja. Naša je uzrečica - živi i pusti drugog da živi. Mislim, i Zadužbinci su ljudi poput nas. Shvatate šta mislim?"
<BR>&nbsp;&nbsp;&nbsp;&nbsp;&nbsp;"Da, shvatam šta mislite. I mnogi među nama takođe kažu da su Sejšelci ljudi poput nas."
<BR>&nbsp;&nbsp;&nbsp;&nbsp;&nbsp;"Tako je najbolje... Nikada još nisam bila na Terminusu. Mora biti da je velik grad."
<BR>&nbsp;&nbsp;&nbsp;&nbsp;&nbsp;"U stvari, baš i nije", odgovori Treviz ravnodušno. "U stvari, rekao bih da je zapravo manji od Sejšela."
<BR>&nbsp;&nbsp;&nbsp;&nbsp;&nbsp;"Samo me bockate", odvrati ona. "Pa, Terminus je sedište Zadužbinske federacije, zar ne? Mislim, ne postoji neki drugi Terminus?"
<BR>&nbsp;&nbsp;&nbsp;&nbsp;&nbsp;"Ne, koliko je meni poznato, postoji samo jedan Terminus - onaj odakle dolazimo. Središte Zadužbinske federacije."
<BR>&nbsp;&nbsp;&nbsp;&nbsp;&nbsp;"Pa, onda, u tom slučaju, to mora biti veliki grad... I vi ste čitav taj put prevalili samo da biste videli profesora! Veoma smo ponosni na njega, znate. Smatraju ga najvećim autoritetom u čitavoj Galaksiji."
<BR>&nbsp;&nbsp;&nbsp;&nbsp;&nbsp;"Stvarno?" upita Treviz. "A u čemu?"
<BR>&nbsp;&nbsp;&nbsp;&nbsp;&nbsp;Ona ponovo razrogači oči. "Zaista volite da bockate. On zna o drevnoj istoriji više... više no - što ja znam o svojoj vlastitoj porodici." I ona nastavi da korača ispred njih na svoj ugodni, muzički način.
<BR>&nbsp;&nbsp;&nbsp;&nbsp;&nbsp;Bilo je nečeg prenaglašenog u tome što ga je dvared, gotovo zaredom, nazvala bockalom, mada mu nije dala nikakav podsticaj u tom pravcu. Treviz se nasmeši i upita: "Pretpostavljam da profesor zna i sve o Zemlji?"
<BR>&nbsp;&nbsp;&nbsp;&nbsp;&nbsp;"O Zemlji?" Ona se zaustavi pred ulazom u neku kancelariji i uputi mu prazan pogled.
<BR>&nbsp;&nbsp;&nbsp;&nbsp;&nbsp;"Znate, o svetu na kome se začela Ijudska rasa."
<BR>&nbsp;&nbsp;&nbsp;&nbsp;&nbsp;"Ah, mislite na Prvobitnu Planetu. Pa, verujem da on zna sve o tome. Na kraju krajeva, nalazi se negde ovde, u području Sejšela. Svima je to poznato! Ali evo njegove kancelarije. Dopustite mi da vas najavim."
<BR>&nbsp;&nbsp;&nbsp;&nbsp;&nbsp;"Ne, nemojte", reče Treviz. "Sačekajte trenutak. Kažite mi nešto više o Zemlji."
<BR>&nbsp;&nbsp;&nbsp;&nbsp;&nbsp;"Istinu da kažem, nisam još nikad čula da je iko naziva Zemljom. Pretpostavljam da je to zadužbinski naziv. Mi je ovde nazivamo Geom."
<BR>&nbsp;&nbsp;&nbsp;&nbsp;&nbsp;Treviz uputi brz pogled ka Peloratu. "Oh? A gde se ta Gea nalazi?"
<BR>&nbsp;&nbsp;&nbsp;&nbsp;&nbsp;"Nigde određeno. Negde je u hipersvemiru, i još nikome nije pošlo za rukom da je pronađe. Kada sam bila mala, moja mi je baka pričala da je Gea nekad bila u normalnom svemiru, ali da joj se smučilo pa je..."
<BR>&nbsp;&nbsp;&nbsp;&nbsp;&nbsp;"Smučilo joj se zbog gluposti i prestupa koje počiniše ljudska bića", promrmlja Pelorat, "i duboko se stideći, napustila je naš svemir odlučivši da prekine sve veze sa ljudskom rasom koju je, nekad, sama razvejala čitavom Galaksijom."
<BR>&nbsp;&nbsp;&nbsp;&nbsp;&nbsp;"Znači, poznata vam je priča? Eto, vidite! Jedna moja prijateljica tvrdi da je sve to puko praznoverje. Sad će čuti svoje. Ako je čitava priča dovoljno dobra za profesore iz Zadužbine..."
<BR>&nbsp;&nbsp;&nbsp;&nbsp;&nbsp;Blistavim slovina na zamućenom staklu na ulazu stajalo je, nečitkom kaligrafijom uobičajenom na Sejšelu, krupnim slovima napisano: SOTEJN KVINTESEC, ABT. Istim tipom slova ispod toga je pisalo: ODELJENJE ZA DREVNU ISTORIJU.
<BR>&nbsp;&nbsp;&nbsp;&nbsp;&nbsp;Žena stavi prst u jedan uglačan metalni kružić. Nije se čuo nikakav zvuk, ali staklo na vratima postade odjednom mlečnobelo i neki ravnodušni glas upita: "Recite, molim vas, vaša imena."
<BR>&nbsp;&nbsp;&nbsp;&nbsp;&nbsp;"Janov Pelorat sa Terminusa", odgovori Pelorat, "i Golan Treviz, sa iste planete." Vrata se lagano i bešumno otvoriše.
<BR>
<BR>&nbsp;&nbsp;&nbsp;&nbsp;&nbsp;52.
<BR>&nbsp;&nbsp;&nbsp;&nbsp;&nbsp;Bio je to visok čovek, već dobrano zašao u srednje godine; ustao je kada su ušli, obišao sto za kojim je sedeo i pohitao im u susret. Bio je tamnoput; kosa, sva u čvrstim kovrdžama, već je dobila čeličnosivi preliv. On ispruži ruke u pozdrav; glas mu je bio mek i dubok. "Ja sam S.K. Oduševljen sam što sam vas sreo, profesori."
<BR>&nbsp;&nbsp;&nbsp;&nbsp;&nbsp;"Ja nemam nikakvu akademsku titulu", odgovori Treviz. "Samo pratim profesora Pelorata. Zovite me jednostavno Treviz. Veoma mi je milo što smo se upoznali, profesore Abt."
<BR>&nbsp;&nbsp;&nbsp;&nbsp;&nbsp;Kvintesec načini pokret rukom, očigledno zbunjen. "Ne, ne. Abt je samo neka šašava titula koja nema nikakvog značaja izvan Sejšela. Ne obraćajte pažnju na nju, i zovite me jednostavno S.K. U svakodnevnim društvenim kontaktima na Sejšelu obično se oslovljavamo samo inicijalima. Očekivao sam samo jednog od vas, a sada mi je toliko drago da vas je dvojica!"
<BR>&nbsp;&nbsp;&nbsp;&nbsp;&nbsp;Činilo se kao da za trenutak okleva, a onda ispruži svoju desnu ruku pošto ju je gotovo neprimetno protrljao o pantalone.
<BR>&nbsp;&nbsp;&nbsp;&nbsp;&nbsp;Treviz je prihvati i stisnu, pitajući se usput da li je to pravi način pozdravljanja ovde na Sejšelu.
<BR>&nbsp;&nbsp;&nbsp;&nbsp;&nbsp;"Molim vas, sedite", ponudi ih Kvintesec. "Bojim se da će vam ove naslonjače izgledati suviše tvrde, ali znate, ne marim baš za sedišta koja se prilagođuju mom telu. To sa stolicama koje vam obujmljuju telo postalo je prava manija, ali kad je reč obujmiti u pitanju volim da na nju mislim u sasvim drugim okvirima."
<BR>&nbsp;&nbsp;&nbsp;&nbsp;&nbsp;Treviz se nasmeši i odvrati: "Lako je složiti se s vama. Ali sudeći po vašem imenu, S.K., reklo bi se da vučete poreklo sa Graničnih svetova a ne sa Sejšela. Izvinjavam se ukoliko vam se moje pitanje čini odveć drskim."
<BR>&nbsp;&nbsp;&nbsp;&nbsp;&nbsp;"Nipošto. Moja porodica, delom, vuče poreklo s Askona. Pre pet generacija moji pra-pra-roditelji napustili su Askon - kada je vlast Zadužbine postala zaista nepodnošljiva."
<BR>&nbsp;&nbsp;&nbsp;&nbsp;&nbsp;"A mi potičemo sa Zadužbine, smerno primeti Pelorat. "Izvinjavamo se."
<BR>&nbsp;&nbsp;&nbsp;&nbsp;&nbsp;Kvintesec blago odmahnu rukom. "Ne mislite, valjda, da posle pet generacija još uvek nosim u sebi mržnju? Mada su se, na žalost, takve stvari događale. Da li biste želeli da nešto pojedete? lli popijete? Želite li da uključim kakvu muziku?"
<BR>&nbsp;&nbsp;&nbsp;&nbsp;&nbsp;"Ukoliko nemate ništa protiv", reće Pelorat, "i ukoliko to sejšelski obziri dozvoljavaju, veoma bih voleo da odmah pređemo na stvar."
<BR>&nbsp;&nbsp;&nbsp;&nbsp;&nbsp;"Budite uvereni, sejšelski obziri neće nam u pogledu toga predstavljati nikakvu prepreku... Nemate pojma, dr Pelorate, koliko je sve ovo izvanredno. Pre samo dve nedelje dopao mi je do ruku vaš članak o mitovima vezanim za poreklo ljudske rase; taj članak u Arheološkoj reviji ostavio je na mene utisak kao izvanredna sinteza - mada, nažalost, previše sažeta."
<BR>&nbsp;&nbsp;&nbsp;&nbsp;&nbsp;Pelorat pocrvene od zadovoljstva. "Oduševljen sam što ste ga pročitali. Morao sam, na žalost, da ga sažmem, jer Revija nije bila spremna da štampa čitavu studiju. Ipak, nameravam da u dogledno vreme napišem još jednu raspravu na tu temu."
<BR>&nbsp;&nbsp;&nbsp;&nbsp;&nbsp;"Najbolje želje za uspeh. U svakom slučaju, čim sam pročitao vaš članak odmah sam poželeo da se s vama sretnem. Čak sam pomislio da bih, da se s vama upoznam, mogao skoknuti i do samog Terminusa, premda bi bilo teško sve uskladiti..."
<BR>&nbsp;&nbsp;&nbsp;&nbsp;&nbsp;"Zbog čega?" upita odjednom Treviz.
<BR>&nbsp;&nbsp;&nbsp;&nbsp;&nbsp;Kvintesec se zbuni. "Žao mi je što moram da kažem da Sejšel baš ne čezne da se pridruži Zadužbinskoj federaciji i da, šta više, nastoji da obeshrabri društvene kontakte sa Zadužbinom. Vidite, imamo dosta živu tradiciju neutralizma. Čak nas ni Mazgov nije dirao, osim što je od nas zatražio jasnu izjavu o našoj neutralnosti. Iz tog razloga, svaki zahtev za dozvolu da se poseti neko područje Zadužbinske federacije - a posebno Terminus - odmah izaziva najrazličitije sumnje, premda bi jedan naučnik poput mene, čiji je interes prvenstveno akademske prirode, na kraju ipak dobio pasoš... Ali ništa od toga nije bilo neophodno: vi ste došli ovamo k meni. Gotovo da u to ne mogu da poverujem. Pitao sam se: zbog čega? Da li ste i vi čuli za mene, kao i ja za vas?"
<BR>&nbsp;&nbsp;&nbsp;&nbsp;&nbsp;"Poznat mi je vaš rad, S.K.", odgovori Pelorat, "u svojim beleškama imam dosta izvoda iz vaših dela. Upravo sam zbog toga i navratio do vas. Bavim se dvojakim istraživanjem - pitanjem Zemlje, koja uživa ugled planete na kojoj je začet ljudski soj, i pitanjima najranijih razdoblja istraživanja i naseljavanja Galaksije. Posebno sam mislio da vam se obratim radi rasvetljavanja pitanja utemeljavanja Sejšela."
<BR>&nbsp;&nbsp;&nbsp;&nbsp;&nbsp;"Na osnovu vašeg članka", reče Kvintesec, "zaključio sam da vas posebno zanimaju mitovi i legende."
<BR>&nbsp;&nbsp;&nbsp;&nbsp;&nbsp;"Čak i više - sama istorija; pre svega činjenice - razume se, ukoliko postoje. Ukoliko ne, onda, bar, mitovi i legende."
<BR>&nbsp;&nbsp;&nbsp;&nbsp;&nbsp;Kvintesec naglo ustade i stade brzo koračati prostorijom, gore-dole. U jednom trenutku zastade, zagleda se u Pelorata, a onda ponovo ćutke nastavi da korača po sobi.
<BR>&nbsp;&nbsp;&nbsp;&nbsp;&nbsp;Treviz oseti nestrpljenje. "Pa, gospodine?"
<BR>&nbsp;&nbsp;&nbsp;&nbsp;&nbsp;"Čudno!" uzviknu Kvintesec. "Zbilja čudno! Još koliko juče..."
<BR>&nbsp;&nbsp;&nbsp;&nbsp;&nbsp;"Šta se to još koliko juče desilo?" upita Pelorat.
<BR>&nbsp;&nbsp;&nbsp;&nbsp;&nbsp;"Rekao sam vam, dr Pelorat", započe Kvintesec... "Ovaj, da li biste mi dozvolili da vas zovem J.P.? Izgleda mi krajnje neprirodno da vas i dalje oslovljavam punim imenom" .
<BR>&nbsp;&nbsp;&nbsp;&nbsp;&nbsp;"Samo izvolite."
<BR>&nbsp;&nbsp;&nbsp;&nbsp;&nbsp;"Rekao sam vam, J.P., da sam se oduševio vašim člankom i da sam poželeo da vas upoznam. Razlog tome bio je taj što, očigledno, posedujete obimnu zbirku legendi što se odnose na nastanke raznih svetova - pri čemu vam, ipak, nedostaju naše legende. Drugim rečima, poželeo sam da se s vama sretnem iz savršeno istog razloga zbog koga ste me vi potražili: da vam kažem upravo ono što ste vi došli da me pitate."
<BR>&nbsp;&nbsp;&nbsp;&nbsp;&nbsp;"U kakvoj je to vezi s onim još koliko juče, S.K.?" upita Treviz.
<BR>&nbsp;&nbsp;&nbsp;&nbsp;&nbsp;"Mi ovde imamo legende. Posebno, jednu među njima. Od izuzetne je važnosti za našu zajednicu, budući da je tokom vremena postala Velika Misterija..."
<BR>&nbsp;&nbsp;&nbsp;&nbsp;&nbsp;"Misterija?" upita Treviz.
<BR>&nbsp;&nbsp;&nbsp;&nbsp;&nbsp;"Ne mislim ni na kakve dečje zagonetke, ili nešto slično tome. Verujem da se to tako kaže, sudeći prema rečniku Standardnog Galaktičkog Jezika. Međutim, ta reč ima ovde posebno značenje. Ona označava 'nešto tajno'; nešto čije je pravo značenje poznato samo nekolicini posvećenika; nešto o čemu se nikada ne govori sa strancima... A juče je, baš, bio taj dan."
<BR>&nbsp;&nbsp;&nbsp;&nbsp;&nbsp;"Dan - čega, S.K.?" upita Treviz, donekle preterujući u svom nastojanju da mu izraz lica predstavlja suštu strpljivost.
<BR>&nbsp;&nbsp;&nbsp;&nbsp;&nbsp;"Juče je bio Dan Leta."
<BR>&nbsp;&nbsp;&nbsp;&nbsp;&nbsp;"Ah", reče Treviz, "dan meditacije i smirenosti, koji po pravilu svako treba da provede kod kuće."
<BR>&nbsp;&nbsp;&nbsp;&nbsp;&nbsp;"Nešto otprilike takvo, mada se u većim gradovima, u razvijenijim područjima, sve manje poštuju ti stari običaji... Ipak, vidim, nije vam sve to nepoznato."
<BR>&nbsp;&nbsp;&nbsp;&nbsp;&nbsp;Pelorat, koji se usled sve nestrpljivijeg tona Trevizovog glasa počeo osećati nelagodno, požuri da odgovori: "Čuli smo nešto malo o tome, s obzirom na to da smo baš juče stigli."
<BR>&nbsp;&nbsp;&nbsp;&nbsp;&nbsp;"Od svih mogućih dana - baš na jučerašnji", primeti Treviz sarkastično. "Da vidimo, S.K. Iako, kao što sam već spomenuo, nemam nikakvu akademsku titulu, imam jedno pitanje. Rekoste, maločas, govoreći o Velikoj Misteriji, da to nije nešto o čemu se razgovara sa strancima. Kako to da, onda, o tome slobodno govorite nama? Jer, znate, i mi smo stranci."
<BR>&nbsp;&nbsp;&nbsp;&nbsp;&nbsp;"U to nimalo ne sumnjam. Međutim, vidite, ja nisam osoba koja poštuje ovaj dan meditacije i moje sujeverje, u najboljem slučaju, ne zalazi dublje od površine. S druge strane, međutim, članak J.P.-a učvrstio me je u osećanju koje već dugo nosim u sebi - naime, da neki mit ili legenda nikada ne nastaju ni iz čega. Ništa nije - niti bi moglo - nastati ni iz čega. Međutim, ukoliko postoji makar i trunčica istine u svemu tome, ma koliko izvitoperena mogla ona biti, želeo bih, u svakom slučaju, da otkrijem šta leži iza naše legende o Danu Leta."
<BR>&nbsp;&nbsp;&nbsp;&nbsp;&nbsp;"Da li je bezbedno razgovarati o tome?" naglo upita Treviz.
<BR>&nbsp;&nbsp;&nbsp;&nbsp;&nbsp;Kvintesec sleže ramenima. "Pretpostavljam, ne baš sasvim konzervativni delovi našeg stanovništva bili bi užasnuti. Ipak, vlada već čitavo jedno stoleće nije u njihovim rukama. Sekularisti su snažni, i verovatno bi bili još snažniji da se konzervativci nisu okoristili našim - da me izvinite na izrazu - antizadužbinskim predrasudama. Najzad, ukoliko ja o tome vodim razgovor vezan za moja naučna istraživanja drevne istorije, Liga univerzitetskih radnika bi me, u slučaju potrebe, snažno podržala."
<BR>&nbsp;&nbsp;&nbsp;&nbsp;&nbsp;"U tom slucaju, S.K.", upade Pelorat, "da li biste nam rekli nešto o toj vašoj 'Velikoj Misteriji'?"
<BR>&nbsp;&nbsp;&nbsp;&nbsp;&nbsp;"Razume se, ali dozvolite mi najpre da se obezbedim da nas ne prekidaju - ili kad smo već kod toga, ne prisluškuju. Kao što kaže poslovica - ako čovek već mora upasti u jamu, ne mora je bar sam sebi iskopati."
<BR>&nbsp;&nbsp;&nbsp;&nbsp;&nbsp;On pritisnu nekoliko dugmadi na nekom aparatu koji je stajao na stolu i reče: "Sada smo izvan svakog kontakta."
<BR>&nbsp;&nbsp;&nbsp;&nbsp;&nbsp;"Da li ste sigurni da vam nisu podmetnuli prislušne uredaje?" upita ga Treviz.
<BR>&nbsp;&nbsp;&nbsp;&nbsp;&nbsp;"Prislušne uredaje?"
<BR>&nbsp;&nbsp;&nbsp;&nbsp;&nbsp;"Mikrofone! Tele-kamere! Povezane s aparatima koji će vas držati pod stalnom prismotrom, bilo zvučnom bilo vizuelnom - ili obema."
<BR>&nbsp;&nbsp;&nbsp;&nbsp;&nbsp;Kvintesec je izgledao iskreno zaprepašćen. "Nipošto, bar ne ovde na Sejšelu!"
<BR>&nbsp;&nbsp;&nbsp;&nbsp;&nbsp;Treviz sleže ramenima. "Kako vi kažete."
<BR>&nbsp;&nbsp;&nbsp;&nbsp;&nbsp;"Molim vas, nastavite, S.K.", obrati mu se Pelorat.
<BR>&nbsp;&nbsp;&nbsp;&nbsp;&nbsp;Kvintesec obliznu usne, dublje se zavali u svoju naslonjaču (koja se donekle ugnu pod njegovom težinom) i spoji prste leve i desne šake. Činilo se kao da upravo razmišlja kako da počne.
<BR>&nbsp;&nbsp;&nbsp;&nbsp;&nbsp;"Znate li šta je to robot?" upita on konačno.
<BR>&nbsp;&nbsp;&nbsp;&nbsp;&nbsp;"Robot?" odgovori Pelorat pitanjem. "Ne."
<BR>&nbsp;&nbsp;&nbsp;&nbsp;&nbsp;Kvintesec pogleda prema Trevizu, ali i ovaj samo odmahnu glavom.
<BR>&nbsp;&nbsp;&nbsp;&nbsp;&nbsp;"Ipak, poznato vam je šta je računar?"
<BR>&nbsp;&nbsp;&nbsp;&nbsp;&nbsp;"Razume se", odvrati Treviz nestrpljivo.
<BR>&nbsp;&nbsp;&nbsp;&nbsp;&nbsp;"Pa, eto, pokretna računarska alatka..."
<BR>&nbsp;&nbsp;&nbsp;&nbsp;&nbsp;"...je pokretna računarska alatka. Treviz je i dalje ispoljavao nestrpljivost. "Postoji bezbroj vrsta ovakvih sprava i nije mi poznat nijedan uopštavajući izraz za sve njih - osim pokretna računarska alatka."
<BR>&nbsp;&nbsp;&nbsp;&nbsp;&nbsp;"Robotom nazivamo pokretnu računarsku alatku koja izgleda u potpunosti kao čovek." S.K. izreče svoju definiciju robota krajnje smirenim glasom. "Robota je moguće prepoznati po tome što ima ljudsko obličje."
<BR>&nbsp;&nbsp;&nbsp;&nbsp;&nbsp;"Zbog čega baš ljudsko obličje?" upita Pelorat, iskreno začuđen.
<BR>&nbsp;&nbsp;&nbsp;&nbsp;&nbsp;"Nisam sasvim siguran. Priznajem, reč je o izuzetno neprikladnom obliku za jednu alatku, ali ja jednostavno sledim legendu. 'Robot' je stara reč, iz nekog danas nepoznatog jezika, premda naši naučnici tvrde da u osnovi označava 'rad'."
<BR>&nbsp;&nbsp;&nbsp;&nbsp;&nbsp;"Ne mogu da se setim nijedne reči", primeti Treviz sa skepsom, "koja bi makar i izdaleka zvučala kao 'robot' i bila povezana s pojmom 'rada'."
<BR>&nbsp;&nbsp;&nbsp;&nbsp;&nbsp;"Iz Galaktičkog Rečnika, dabome", odvrati Kvintesec, ali upravo je to ono što tvrde i naši naučnici."
<BR>&nbsp;&nbsp;&nbsp;&nbsp;&nbsp;"Možda se do njene etimologije može doći i obrnutim putem", reče Pelorat. "Ti su predmeti, možda, bili korišćeni za rad, te je možda sama reč 'robot' mogla značiti 'raditi'. Ali bez obzira na to, zbog čega nam sve to pričate?"
<BR>&nbsp;&nbsp;&nbsp;&nbsp;&nbsp;"Zbog toga što je ovde na Sejšelu čvrsto ukorenjeno verovanje da su, upravo u vreme kada je Zemlja bila jedini nastanjeni svet i kada je vascela Galaksija stajala pred njom nenaseljena, roboti bili stvoreni i uobličeni. Postojale su, tada, dve vrste ljudskih bića: prirodna i sazdana, od tkiva i od metala, biološka i mehanička, složena i jednostavna..."
<BR>&nbsp;&nbsp;&nbsp;&nbsp;&nbsp;Kvintesec naglo zastade i dodade uz ponešto žalostan osmeh: "Oprostite mi. Gotovo da je nemoguće govoriti o robotima a da se pritom ne citiraju izvodi iz Knjige Letova. Ljudi sa Zemlje sazdali su robote - tome nema potrebe ništa više dodati. To je dovoljno jasno."
<BR>&nbsp;&nbsp;&nbsp;&nbsp;&nbsp;"Ali zbog čega su onda smislili i sazdali robote?" upita Treviz.
<BR>&nbsp;&nbsp;&nbsp;&nbsp;&nbsp;Kvintesec sleže ramenima. "Ko bi to mogao tačno znati, posle toliko vremena? Možda su bili malobrojni, te im je bila neophodna ispomoć, naročito u velikom preduzetništvu kao što je istraživanje i naseljavanje Galaksije."
<BR>&nbsp;&nbsp;&nbsp;&nbsp;&nbsp;"Dosta razumna mogućnost", složi se Treviz. "I kada Galaksija konačno bude sasvim naseljena, neće više biti potrebe za robotima. U svakom slučaju, danas više ne postoje čovekolike samopokretljive računarske alatke."
<BR>&nbsp;&nbsp;&nbsp;&nbsp;&nbsp;"U svakom slučaju", dodade Kvintesec, "priča glasi ovako - ukoliko mi dozvolite da znatno pojednostavim stvari i ispustim brojne poetske ukrase koje ja, iskreno da kažem, ne prihvatam, mada ih ljudi ovde u celini prihvataju - ili se samo pretvaraju da ih prihvataju. Dakle, u jednom je trenutku oko Zemlje izrasla čitava kolonija svetova što su kružili oko obližnjih zvezda i ti su svetovi, po svemu sudeći, raspolagali sa znatno više robota no sama Zemlja. Roboti su se, naime, znatno više koristili na neukroćenim, novim svetovima. I tako, Zemlja se povukla, odbacila sve robote i konačno se protiv njih pobunila."
<BR>&nbsp;&nbsp;&nbsp;&nbsp;&nbsp;"I šta se onda dogodilo?"
<BR>&nbsp;&nbsp;&nbsp;&nbsp;&nbsp;"Spoljni Svetovi bili su jači. Uz pomoć robota deca su uspela da pobede Zemlju - svoju Majku. Izvinite, ali zaista mi je teško da izbegnem da mi se u ovom pripovedanju ne omakne po koji citat. Ali bilo je i takvih koji su uspeli da napuste Zemlju - zahvaljujući boljim brodovima i razvijenijoj tehnici hipersvemirskih letova. Odleteli su do veoma dalekih zvezda i svetova, daleko iza područja do kojih su dopirali najudaljeniji među ranije naseljenim svetovima. Nove kolonije utemeljene su - bez robota - i u njuma su ljudi mogli da žive slobodno. To su bila ta takozvana Vremena Letova, i dan kada su prvi Zemljani kročili na područje Sejšela - u stvari, upravo na ovu planetu - jeste Dan Leta, koji se već milenijumima slavi kao praznik svake godine."
<BR>&nbsp;&nbsp;&nbsp;&nbsp;&nbsp;"Dragi moj prijatelju", primeti Pelorat, "vi, u tom slučaju, zapravo iznositi tvrdnju da su Zemljani osnovali Sejšel."
<BR>&nbsp;&nbsp;&nbsp;&nbsp;&nbsp;Kvintesec se za trenutak zamisli, oklevajući, a onda odgovori: "Takvo je, bar, zvanično mišljenje."
<BR>&nbsp;&nbsp;&nbsp;&nbsp;&nbsp;"Koje vi", upade Treviz, "očigledno ne prihvatate."
<BR>&nbsp;&nbsp;&nbsp;&nbsp;&nbsp;"Što se mene tiče..." započe Kvintesec, a onda odjednom iz njega provali: "Oh, tako mi svih Velikih Zvezda i Malih Planeta, ne prihvatam! Sve je to sasvim neverovatno, ali budući da je u pitanju zvanična dogma, i ma koliko da nam vlada poslednjih decenija bila oslobođena predrasuda, bar njeno prividno poštivanje čini se od suštinske važnosti... Ali da se vratimo na stvar. U vašem članku, J.P., nema nikakvog nagoveštaja da vam je ova priča poznata - o robotima i dva talasa naseljavanja, onom manjem s robotima i onom većem bez njih."
<BR>&nbsp;&nbsp;&nbsp;&nbsp;&nbsp;"Nije mi bila poznata", odgvori Pelorat. "Čujem je danas po prvi put i, dragi moj S.K., ostajem zauvek vaš dužnik zbog toga što ste me s njom upoznali. U stvari, zaprepašćen sam što se ni najmanji nagoveštaj svega ovog nikad nije pojavio ni u jednom..."
<BR>&nbsp;&nbsp;&nbsp;&nbsp;&nbsp;"To samo pokazuje", reče Kvintesec, "do koje je mere efikasan naš društveni sistem. Reč je o našoj sejšelskoj tajni - našoj Velikoj Misteriji."
<BR>&nbsp;&nbsp;&nbsp;&nbsp;&nbsp;"Verovatno", dobaci Treviz suvo. "Pa ipak, onaj drugi talas naseljavanja - onaj bez robota - mora da se kretao zrakasto, u svim pravcima. Zbog čega, onda, ta velika tajna postoji samo na Sejšelu?"
<BR>&nbsp;&nbsp;&nbsp;&nbsp;&nbsp;"Moguće je da postoji i negde drugde, kao tajna koja nam nije poznata", odgovori Kvintesec. "Naši konzervativci smatraju da su jedino Sejšel naselili neposredni došljaci sa Zemlje, a da je potom naseljavanje ostatka Galaksije obavljeno sa Sejšela. No to je, vrlo verovatno, čista besmislica."
<BR>&nbsp;&nbsp;&nbsp;&nbsp;&nbsp;"Moguće je da su ove dodatne zagonetke nastale kasnije, tokom vremena", primeti Pelorat. "Sada, međutim, kada imamo polaznu tačku, moći ću da potražim slična obaveštenja i na drugim svetovima. Ono što je najvažnije jeste to da sam ustanvio koje pitanje valja postaviti, a pravo pitanje je, razume se, ključ koji otvara vrata bezbroju odgovora. Baš sam imao sreće da..."
<BR>&nbsp;&nbsp;&nbsp;&nbsp;&nbsp;"Da, Janove", upade Treviz, "ali naš dobri S.K. nam, čini se, još nije ispričao čitavu priču. Šta se dogodilo sa starijim kolonijama i njihovim robotima? Da li vaša predanja kažu nešto i o tome?"
<BR>&nbsp;&nbsp;&nbsp;&nbsp;&nbsp;"Samo okvirno, bez ikakvih pojedinosti. Po svemu sudeći, ljudi i humanoidna bića nisu u stanju da žive zajedno. Svetovi sa robotima zgasnuli su. Nisu bili predodređeni da prežive."
<BR>&nbsp;&nbsp;&nbsp;&nbsp;&nbsp;"A šta je sa Zemljom?"
<BR>&nbsp;&nbsp;&nbsp;&nbsp;&nbsp;"Ljudi su je napustili i naselili se ovde i verovatno (mada se konzervativci tome žestoko opiru) i na drugim planetama."
<BR>&nbsp;&nbsp;&nbsp;&nbsp;&nbsp;"Ipak, nisu valjda sva ljudska bića, do poslednjeg, napustila Zemlju? Planeta nije ostala potpuno pusta."
<BR>&nbsp;&nbsp;&nbsp;&nbsp;&nbsp;"Moguće je i da nisu. Ne znam."
<BR>&nbsp;&nbsp;&nbsp;&nbsp;&nbsp;Treviz iznenada upita: "Da li su za sobom ostavili radioaktivnu Zemlju?"
<BR>&nbsp;&nbsp;&nbsp;&nbsp;&nbsp;Kvintesec se ovog puta iskreno začudi. "Radioaktivnu?"
<BR>&nbsp;&nbsp;&nbsp;&nbsp;&nbsp;"Da, upravo sam vas to pitao."
<BR>&nbsp;&nbsp;&nbsp;&nbsp;&nbsp;"Nemam pojma. Nikad nisam čuo za tako nešto."
<BR>&nbsp;&nbsp;&nbsp;&nbsp;&nbsp;Treviz blago zagrize vlastiti prst i duboko se zamisli. Konačno, on ponovo progovori: "S.K., već je prilično kasno i mi smo, po svoj prilici, utrošili previše vašeg dragocenog vremena." (Pelorat načini pokret kao da namerava da se usprotivi, ali Trevizova druga ruka, koja je počivala na njegovom kolenu, čvrsto ga steže i Pelorat, premda uznemiren, ipak popusti.)
<BR>&nbsp;&nbsp;&nbsp;&nbsp;&nbsp;"Oduševljen sam ukoliko sam vam mogao biti od koristi", odvrati Kvintesec.
<BR>&nbsp;&nbsp;&nbsp;&nbsp;&nbsp;"Zaista ste nam mnogo pomogli, i ukoliko postoji nešto čime bismo vam mogli uzvratiti - samo recite."
<BR>&nbsp;&nbsp;&nbsp;&nbsp;&nbsp;Kvintesec se široko nasmeja. "Ukoliko se dobri J.P. ljubazno uzdrži od pominjanja mog imena u svojim tekstovima koji se budu odnosili na našu Misteriju, smatraću da sam više nego pristojno nagrađen."
<BR>&nbsp;&nbsp;&nbsp;&nbsp;&nbsp;Pelorat se žustro umeša. "Bili biste u mogućnosti da dobijete sva priznanja koja zaslužujete - pa, možda, i da vam ugled još više poraste - kada biste dobili saglasnost da posetite Terminus i, možda, ostanete neko vreme tamo kao gost-profesor na našem Unverzitetu. Možda bismo to mogli srediti. Moguće je da Sejšel ne gaji preteranu Ijubav prema Federaciji, ali je, isto tako, moguće da neće sebi dopustiti da ne usliši jedan zvaničan zahtev da dođete na Terminus i uzmete učesće u, recimo, radu jednog skupa na neku temu iz drevne istorije."
<BR>&nbsp;&nbsp;&nbsp;&nbsp;&nbsp;Sejšelac se napola pridiže. "Hoćete li da kažete da biste bili u mogućnosti da sredite jednu takvu stvar?"
<BR>&nbsp;&nbsp;&nbsp;&nbsp;&nbsp;"Ja baš nisam o tome razmišljao", upade Treviz, ali mislim da je J.P. savršeno u pravu. Verujem da bi nam uspelo - ukoliko pokušamo. Razume se, što budemo već vaši dužnici, to ćemo se i mi sami više oko toga potruditi."
<BR>&nbsp;&nbsp;&nbsp;&nbsp;&nbsp;Kvintesec je nekoliko trenutaka ćutao, a onda se namršti. "Šta to imate na umu, gospodine?"
<BR>&nbsp;&nbsp;&nbsp;&nbsp;&nbsp;"Samo to da od vas očekujemo da nam kažete sve što znate o Gei, S.K.", odgovori Treviz.
<BR>&nbsp;&nbsp;&nbsp;&nbsp;&nbsp;Sav sjaj na Kvintesecovom licu odjednom zamre.
<BR>
<BR>&nbsp;&nbsp;&nbsp;&nbsp;&nbsp;53.
<BR>&nbsp;&nbsp;&nbsp;&nbsp;&nbsp;Kvintesec pognu glavu, uperivši pogled u pisaći sto. Jednom šakom odsutno je lupkao po kratko podšišanoj, ukovrdžanoj kosi. A onda diže pogled, zagleda se u Treviza i čvrsto stisnu usne. Ličio je na čoveka koji upravo je doneo neopozivu odluku da ništa ne kaže.
<BR>&nbsp;&nbsp;&nbsp;&nbsp;&nbsp;Treviz podiže obrve, iščekujući, i konačno Kvintesec progovori, upadljivo prigušenim glasom: "Zaista je već kasno - svuda je već pomrčina."
<BR>&nbsp;&nbsp;&nbsp;&nbsp;&nbsp;Sve do tog trenutka govorio je pristojnim galaktičkim jezikon, ali sada, odjednom, on se poče izražavati na poseban, neobičan način svojstven Sejšelcima, kao da se tanka skrama onog što je stečeno obrazovanjem iznenada raspala.
<BR>&nbsp;&nbsp;&nbsp;&nbsp;&nbsp;"Pomrčina, S.K.?"
<BR>&nbsp;&nbsp;&nbsp;&nbsp;&nbsp;"To znači da se noć već spustila."
<BR>&nbsp;&nbsp;&nbsp;&nbsp;&nbsp;Treviz klimnu. "Jedva sam još u stanju da mislim. A i gladan sam. Da li biste nam se, S.K., pridružili, kao naš gost, na jednoj maloj večeri? Mogli bismo, u tom slučaju, nastaviti naš razgovor, možda - o Gei."
<BR>&nbsp;&nbsp;&nbsp;&nbsp;&nbsp;Kvintesec se s naporom uspravi. Bio je viši i od Treviza i od Pelorata, ali je bio i stariji i puniji i njegova visina nije mu davala privid veće snage. Činio se znatno umornijim nego kada su njegova dva posetioca stigla.
<BR>&nbsp;&nbsp;&nbsp;&nbsp;&nbsp;On zatrepta u njihovom pravcu i reče: "Sasvim sam zaboravio na gostoprimstvo. Vi ste ljudi sa Spoljnih Svetova i ne bi bilo nimalo zgodno da ja budem vaš gost. Pozivam vas svojoj kući. Moja se kuća nalazi u okviru Univerziteta i nije daleko odavde. Ukoliko želite da nastavimo naš razgovor, osećaću se znatno opuštenijim tamo nego ovde. Jedino mi je žao" (činilo se da mu je pomalo neugodno) "što neću biti u stanju da vam ponudim bogat obed. Moja supruga i ja smo vegetarijanci, i ukoliko smatrate da vam je meso neophodno u svakom obroku, unapred se izvinjavam i izražavam svoje žaljenje."
<BR>&nbsp;&nbsp;&nbsp;&nbsp;&nbsp;"J.P. i ja bićemo sasvim zadovoljni ukoliko, bar za jedan obrok, prenebregnemo naše mesožderske navike", odgovori Treviz. "Razgovor s vama to će veoma bogato nadoknaditi - bar se nadam."
<BR>&nbsp;&nbsp;&nbsp;&nbsp;&nbsp;"Ma kakav razgovor bio, mogu vam zaista obećati vrlo zanimljiv obrok", reče Kvintesec, "naročito ukoliko su naši sejšelski začini po vašem ukusu. Moja supruga i ja ozbiljno smo se posvetili njihovom proučavanju."
<BR>&nbsp;&nbsp;&nbsp;&nbsp;&nbsp;"Jedva čekam svakvu egzotičnost s kojom nas možete suočiti, S.K.", odvrati Treviz hladno, mada se Pelorat izgleda pomalo unervozio pri pomisli na jednu takvu mogućnost.
<BR>&nbsp;&nbsp;&nbsp;&nbsp;&nbsp;Kvintesec ih konačno povede svojoj kući. Sva trojica napustiše kancelariju i pođoše jednim naizgled beskrajnim hodnikom. Sejšelac se povremeno pozdravljao sa studentima i kolegama s kojima su se mimoilazili, ali uopšte, ni u jednom slučaju, ni ne pokuša da s njima upozna svoje pratioce. Treviz s blagom nelagodnošću primeti kako svi radoznalo zure u njegov pojas - koji je sticajem okolnosti, ovog puta bio siv. Zagasite boje, očigledno, nisu baš bile de rigueur u odevanju na Univerzitetu.
<BR>&nbsp;&nbsp;&nbsp;&nbsp;&nbsp;Konačno, prođoše kroz neka vrata i nađoše se na otvorenom. Zaista beše mračno i pomalo hladnjikavo. U daljini su se naslućivale razlistale krošnje drveća, a sa svake strane staze pružali su se ravni, pažljivo održavani travnjaci.
<BR>&nbsp;&nbsp;&nbsp;&nbsp;&nbsp;Pelorat se odjednom zaustavi - leđima okrenut prema blistavoj pozadini što ju je stvaralo osvetljenje u zdanju koje su upravo napustili i redovi lampi dož staza između univerzitetskih zgrada. Pogled mu je bio uprt pravo nagore.
<BR>&nbsp;&nbsp;&nbsp;&nbsp;&nbsp;"Divota!" uzviknu on. "Postoji čuveni stih jednog od naših najboljih pesnika koji govori o 'uzvišenom sejšelskom nebu posutom zvezdanim prahom'."
<BR>&nbsp;&nbsp;&nbsp;&nbsp;&nbsp;Treviz se takođe zadivljeno zagleda u nebeski svod i reče tihim glasom: "Mi smo obojica, S.K., sa Terminusa, i moj prijatelj, bar, još nikad nije ugledao neko drugo nebo. Na Terminusu smo u stanju da vidimo Galaksiju samo kao jednoličnu zamagljenu koprenu, kao i nekoliko jedva raspoznatljivih zvezda. Da ste živeli pod našim nebom još više biste umeli da cenite svoje."
<BR>&nbsp;&nbsp;&nbsp;&nbsp;&nbsp;"Budite uvereni da umemo da ga cenimo", odvrati Kvintesec ozbiljnim glasom. "Što nam je nebo ovakvo razlog nije što se nalazimo u jednom nepretrpanom kraju Galaksije, već što su zvezde svuda ravnomerno raspoređene. Ne verujem da biste, bilo gde još u Galaksiji, bili u mogućnosti da pronađete toliki broj ravnomerno raspoređenih zvezda prve veličine... A opet, nema ih ni previše. Bio sam u prilici da vidim nebeske svodove svetova što se nalaze na samom obodu središnjih zvezdanih jata: tu je previše blistavih zvezda. One narušavaju tminu noćnog neba i u znatnoj meri smanjuju njegovu lepotu."
<BR>&nbsp;&nbsp;&nbsp;&nbsp;&nbsp;"Potpuno se slažem s vama", reče Treviz.
<BR>&nbsp;&nbsp;&nbsp;&nbsp;&nbsp;"Pitam se", nastavi Kvintesec, "vidite li onaj skoro pravilan petougaonik sačinjen od gotovo podjednako svetlih zvezda. Mi ih nazivamo Pet Sestara. Eno, u onom pravcu, baš preko krošnji drveća. Vidite li ih?"
<BR>&nbsp;&nbsp;&nbsp;&nbsp;&nbsp;"Vidim", odgovori Treviz. "Veoma lepo deluju."
<BR>&nbsp;&nbsp;&nbsp;&nbsp;&nbsp;"Da", rece Kvintesec. "Smatra se da simbolizuju uspeh u ljubavi - i gotovo da ne postoji ljubavno pismo koje se ne završava pentagramom kojim se nagoveštava želja za ljubavnim slastima. Svaka od pojedinačnih pet zvezda odnosi se na po jedno razdoblje u ljubavnom odnosu; postoje čuvene pesme koje su se međusobno nadmetale u nastojanju da svako od tih razdoblja učine što je moguće erotskijim. Kada sam bio mlad i sam sam pokušavao da ovu temu prenesem u stihove; tada ni u snu nisam mogao pomišljati da će doći trenutak kada ću postati sasvim ravnodušan prema Pet Sestara - mada je to, pretpostavljam, sudbina mnogih. Vidite li onu zamagljenu zvezdu otprilike u samom središtu petougaonika?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Ta zvezda", dodade Kvintesec, "kako se smatra, simbolizuje neuzvraćenu ljubav. Postoji predanje koje kaže da je, nekad, i ova zvezda bila isto toliko blistava koliko i ostalih pet, ali da je usled čemera izgubila sjaj." Posle ovih reči, on odjednom ubrza korak.
<BR>
<BR>&nbsp;&nbsp;&nbsp;&nbsp;&nbsp;54.
<BR>&nbsp;&nbsp;&nbsp;&nbsp;&nbsp;Treviz je bio prinuđen da prizna da je večera bila izvanredna. Hrana je bila iznenađujuće raznovrsna, a začini i prelivi tanani ali ukusni.
<BR>&nbsp;&nbsp;&nbsp;&nbsp;&nbsp;"Sve ovo povrće - koje smo, usput rečeno, probali sa zadovoljstvom - čini, pretpostavljam, i deo opšteg galaktičkog jelovnika, je li tako, S.K.?" upita Treviz.
<BR>&nbsp;&nbsp;&nbsp;&nbsp;&nbsp;"Razume se."
<BR>&nbsp;&nbsp;&nbsp;&nbsp;&nbsp;"Mada, verujem da ima i primeraka biljnog sveta karakterističnog za Sejšel, zar ne?"
<BR>&nbsp;&nbsp;&nbsp;&nbsp;&nbsp;"Razume se. Kada su prvi naseljenici stigli na Sejšel ustanovili su da je u pitanju planeta bogata kiseonikom. Očito je, dakle, da se na njoj mogao samostalno razviti život. I mi smo, naravno, sačuvali neke izvorne vrste ovdašnjeg života. Imamo, istinu da kažem, niz velikih vrtova u kojima slobodno žive biljni i životinjski primerci starog Sejšela."
<BR>&nbsp;&nbsp;&nbsp;&nbsp;&nbsp;"U tom ste pogledu, S.K., znatno ispred nas", primeti Pelorat ojađeno. "Kada su prvi naseljenici stigli na Terminus zatekli su samo nekoliko kopnenih vrsta, a bojim se da još zadugo nije bilo ni pravog napora da se sačuvaju vrste koje su živele u moru - proizvodeći kiseonik koji je planetu činio pogodnom za život čoveka. Ekologija Terminusa danas gotovo da ne poznaje izvorne vrste: ona je kao i posvuda u Galaksiji."
<BR>&nbsp;&nbsp;&nbsp;&nbsp;&nbsp;"Sejšel", napomenu Kvintesec, sa osmehom koji je ukazivao na uzdržan ponos, "ima dugu i postojanu tradiciju poštivanja života i životnih oblika."
<BR>&nbsp;&nbsp;&nbsp;&nbsp;&nbsp;Upravo ovaj trenutak odabra Treviz da ga podseti: "Kad smo odlazili iz vaše kancelarije, S.K., čini mi se da ste imali nameru da nam priuštite dobru večeru i da nam podarite - priču o Gei."
<BR>&nbsp;&nbsp;&nbsp;&nbsp;&nbsp;Kvintesecova supruga, ljubazna žena - punačka i tamne puti, koja jedva da je reč progovorila tokom večere - zaprepašćeno ih pogleda, ustade i bez reči napusti sobu.
<BR>&nbsp;&nbsp;&nbsp;&nbsp;&nbsp;"Moja je supruga", pohita da objasni Kvintesec s vidljivom nelagodnosću, "prilično konzervativna. Bojim se da joj nije prijalo ni samo pominjanje... te reči. Molim vas da joj ne zamerite. Ali zbog čega vas to zanima?"
<BR>&nbsp;&nbsp;&nbsp;&nbsp;&nbsp;"Jer je to, rekao bih, od najveće važnosti za J.P.-ov daljnji rad."
<BR>&nbsp;&nbsp;&nbsp;&nbsp;&nbsp;"Ali zbog čega se o tome raspitujete kod mene? Razgovarali smo o Zemlji, robotima, nastanku Sejšela. Kakve sve to veze ima sa... vašim pitanjem?"
<BR>&nbsp;&nbsp;&nbsp;&nbsp;&nbsp;"Možda nikakve; pa ipak, postoji toliko nejasnoća vezanih za tu temu. Zbog čega vaša supruga ispoljava toliku nelagodnost na sam spomen Gee? Zbog čega se vi osećate nelagodno? Neki se nimalo ne ustručavaju da o tome govore. Još koliko danas su nam rekli da su Gea i Zemlja jedno te isto, i da je nestala u hipersvemiru ne mogavši da podnese zla koja su činila ljudska bića."
<BR>&nbsp;&nbsp;&nbsp;&nbsp;&nbsp;Odsev bola minu Kvintesecovim licem. "Ko vam je napričao te koještarije?"
<BR>&nbsp;&nbsp;&nbsp;&nbsp;&nbsp;"Neko koga sam sreo ovde na Univerzitetu."
<BR>&nbsp;&nbsp;&nbsp;&nbsp;&nbsp;"To je puka praznoverica."
<BR>&nbsp;&nbsp;&nbsp;&nbsp;&nbsp;"Znači, ne čini deo vaše osnovne dogme sadržane u predanjima povezanim sa Letom?"
<BR>&nbsp;&nbsp;&nbsp;&nbsp;&nbsp;"Ne, naravno da ne. Reč je naprosto o bajci koju je smislio prost, neobrazovan puk."
<BR>&nbsp;&nbsp;&nbsp;&nbsp;&nbsp;"Jeste li sigurni u to?"
<BR>&nbsp;&nbsp;&nbsp;&nbsp;&nbsp;Kvintesec se zavali dublje u naslonjaču i zagleda u ostatke večere pred sobom. "Pređimo u salon", reče najzad. "Moja supruga neće dopustiti da se ova soba ponovo dovede u red i ostaci večere uklone sve dok mi budemo sedeli ovde i razgovarali o tome."
<BR>&nbsp;&nbsp;&nbsp;&nbsp;&nbsp;"Jeste li zaista sigurni da je u pitanju samo bajka?" ponovi Treviz svoje pitanje. Sedeli su u salonu, kraj prozora koji se u svom gornjem delu svijao prema unutra kako bi se imao što bolji pogled na prekrasno sejšelsko noćno nebo. Svetlo u sobi bilo je prigušeno kako bi se što više istakao sjaj zvezdane noći, i silueta Kvinteseca jedva da se razabirala u polutmini.
<BR>&nbsp;&nbsp;&nbsp;&nbsp;&nbsp;"A zar vi niste sigurni?" ozvrati Kvintesec. "Smatrate li, doista, da bilo koji svet može tek tako isčeznuti u hipersvemiru? Morate shvatiti da prosečne osobe imaju tek veoma bledu predstavu o hipersvemiru."
<BR>&nbsp;&nbsp;&nbsp;&nbsp;&nbsp;"Istinu da kažem", primeti Treviz, "da i ja sam imam tek najbleđu predstavu o hipersvemiru - mada sam u njemu boravio više stotina puta."
<BR>&nbsp;&nbsp;&nbsp;&nbsp;&nbsp;"Oslonimo se, onda, samo na činjenice. Uveravam vas da se Zemlja - ma gde ona bila - ne nalazi unutar granica Sejšelske unije, i da svet koji pomenuste nije Zemlja."
<BR>&nbsp;&nbsp;&nbsp;&nbsp;&nbsp;"Ali, S.K., čak i ako ne znate gde se nalazi Zemlja, trebalo bi da znate gde se nalazi svet koji sam pomenuo. Taj svet je, bez sumnje, unutar granica Sejšelske unije. Toliko nam je bar poznato, zar ne, Pelorate?"
<BR>&nbsp;&nbsp;&nbsp;&nbsp;&nbsp;Pelorat, koji je s vidljivom odsutnošću pratio njihov razgovor, trže se na Trevizove reči i odgovori: "Ako je o tome reč, Golane, mogu da kažem da mi je poznato gde se Gea nalazi."
<BR>&nbsp;&nbsp;&nbsp;&nbsp;&nbsp;Treviz ga brzo, iznenađeno pogleda. "Od kada to, Janove?"
<BR>&nbsp;&nbsp;&nbsp;&nbsp;&nbsp;"Od pre nekoliko časova, dragi moj Golane. Na putu od vaše kancelarije dovde, S.K., pokazali ste nam Pet Sestara. Skrenuli ste nam i pažnju na onu zamagljenu zvezdu u središtu petougaonika. Siguran sam da je to Gea."
<BR>&nbsp;&nbsp;&nbsp;&nbsp;&nbsp;Kvintesec je oklevao - skriveno u polutmini, njegovo lice nije bilo moguće pročitati. Najzad, on reče: "Pa, u svakom slučaju to je ono što tvrde naši astronomi - privatno. U pitanju je planeta koja kruži oko te zvezde."
<BR>&nbsp;&nbsp;&nbsp;&nbsp;&nbsp;Treviz se zamišljeno zagleda u Pelorata, ali po izrazu profesorovog lica ništa se nije moglo dokučiti. Treviz se onda obrati Kvintesecu. "Pa, recite nam onda nešto o toj zvezdi. Imate li njene koordinate?"
<BR>&nbsp;&nbsp;&nbsp;&nbsp;&nbsp;"Ja? Nemam." Izgovorio je to izuenadujuće žustro. "Ne raspolažem nikakvim zvezdanim koordinatama ovde. Možete ih dobiti u našem astronomskom odeljenju, mada, pretpostavljam, ne bez teškoća. Letovi ka toj zvezdi nisu dozvoljeni."
<BR>&nbsp;&nbsp;&nbsp;&nbsp;&nbsp;"Zbog čega? Zvezda se nalazi u okvirima vaših granica, zar ne?"
<BR>&nbsp;&nbsp;&nbsp;&nbsp;&nbsp;"Prostorno da, ali ne i politički."
<BR>&nbsp;&nbsp;&nbsp;&nbsp;&nbsp;Treviz počeka nekoliko trenutaka, nadajući se dodatnom objašnjenju. Kako ništa više ne usledi, on ustade. "Profesore Kvintesec", obrati mu se zvaničnim glasom, "ja nisam ni policajac, ni vojnik, ni diplomata, ni siledžija. Nisam ovde da bih na silu izvlačio obaveštenja od vas. Stoga ću, mada preko volje, potražiti našeg ovdašnjeg ambasadora. Siguran sam da ćete shvatiti da mi takvo obaveštenje nije potrebno iz nekih mojih ličnih razloga. U pitanju su interesi Zadužbine, i ne bih želeo da to bude povod kakvom međuzvezdanom sporu. Siguran sam, takode, da to ne bi želela ni Sejšelska unija."
<BR>&nbsp;&nbsp;&nbsp;&nbsp;&nbsp;Kvintesec odgovori neodlučnim glasom: "Kakvi su u tome interesi Zadužbine?"
<BR>&nbsp;&nbsp;&nbsp;&nbsp;&nbsp;"Nisam ovlašćen da s vama raspravljam o tome. Ukoliko niste u mogućnosti da s nama razgovarate o Gei prenećemo čitavu stvar na razinu naših vlada; međutim, s obzirom na okolnosti, to bi verovatno bilo lošije rešenje za Sejšel. Sejšel je dugo održavao svoju nezavisnost u odnosu na Federaciju i ja nemam ništa protiv toga. Nemam nikakvog razloga da poželim zlo Sejšelu, i nisam preterano voljan da se obratim našem ambasadoru. U stvari, to može samo štetiti mojoj vlastitoj karijeri, budući da imam nedvosmislen nalog da pribavim sva potrebna obaveštenja ne uplićući u čitavu stvar bilo svoju bilo vašu vladu. Recite mi stoga, molim vas, da li zaista postoji neki jak razlog što ne možete s nama da razgovarate o Gei? Da li ćete, ukoliko o tome govorite, biti uhapšeni, ili na bilo koji način biti kažnjeni? Možete li mi, jasno i glasno, potvrditi da nemam drugog izbora do da čitavu stvar prepustim našem ambasadoru?"
<BR>&nbsp;&nbsp;&nbsp;&nbsp;&nbsp;"Ne, ne", odgovori Kvintesec, koji je sada izgledao krajnje pometen. "Ne znam ništa o vladinim poslovima. Jednostavno, mi ne volimo da razgovaramo o toj temi."
<BR>&nbsp;&nbsp;&nbsp;&nbsp;&nbsp;"Praznoverje?"
<BR>&nbsp;&nbsp;&nbsp;&nbsp;&nbsp;"Pa - da! Praznoverje! Tako mi neba nad Sejšelom, nimalo u tom pogledu nisam bolji od one šašave osobe koja vam je rekla da je Gea nestala u hipersvemiru - ili od moje supruge koja se čak ne usuđuje ni da sedi u prostoriji u kojoj se o Gei govori i koja je, čak, možda i napustila kuću iz straha da bi je mogao satrti."
<BR>&nbsp;&nbsp;&nbsp;&nbsp;&nbsp;"Grom?"
<BR>&nbsp;&nbsp;&nbsp;&nbsp;&nbsp;"Nešto, odnekuda. I ja, čak i ja oklevam da izgovorim to ime. Gea! Gea! Reč, sama po sebi, ne nanosi zlo! Eto, ništa mi se nije dogodilo! Pa ipak, ustručavam se... Međutim, morate mi verovati kada vam kažem da mi odista nisu poznate njene koordinate. Pokušaću da vam ih pribavim, ukoliko će vam to pomoći, ali dozvolite mi da vam ponovo kažem da ovde o tome ne volimo da razgovaramo. Nastojimo da i ruke i misli držimo podalje od toga. Mogu vam reći samo onoliko malo koliko nam je ovde znano - koliko nam je znano, a ne koliko se nagađa - mada odista sumnjam da ćete nešto više o tome saznati na bilo kom od svetova koji čine našu Uniju.
<BR>&nbsp;&nbsp;&nbsp;&nbsp;&nbsp;Poznato nam je da je Gea prastar svet; neki čak smatraju da je ona najstariji svet u ovom delu Galaksije, mada se to ne može sa sigurnošću tvrditi. Naše rodoljublje nagoni nas da verujemo da je Sejšel najstariji; strah nas navodi da tvrdimo da je to Gea. Jedini način da to dvoje pomirimo jeste da pretpostavimo da je Gea zapravo Zemlja, budući da je poznato da su prvi naseljenici prispeli na Sejšel sa Zemlje.
<BR>&nbsp;&nbsp;&nbsp;&nbsp;&nbsp;Većina istoričara smatra - zadržavajući to za sebe - da je Gea nastala sasvim odvojeno od drugih svetova. Prema njihovom mišljenju, ona nije nastala kao kolonija nekog od svetova naše Unije, kao što ni svetovi naše Unije nisu nastali kao njene kolonije. Pri svemu tome, vlada potpuna nesaglasnost u pogledu toga kome dati prvenstvo: da li je Gea naseljena pre Sejšela, ili obrnuto."
<BR>&nbsp;&nbsp;&nbsp;&nbsp;&nbsp;"Iz toga proishodi da je ono što vam je poznato gotovo ravno nuli", primeti Treviz, "budući da nasuprot jednom mišljenju uvek stoji neko drugo, isto toliko dobro ili rđavo utemeljeno."
<BR>&nbsp;&nbsp;&nbsp;&nbsp;&nbsp;Kvintesec žalosno klimnu. "Upravo tako. Relativno kasno postali smo svesni postojanja Gee. Najpre smo bili obuzeti stvaranjem naše Unije, zatim borbom protiv Galaktičkog carstva i konačno nastojanjem da odredimo svoj položaj kao carske provincije i da ograničimo moć vicekraljeva.
<BR>&nbsp;&nbsp;&nbsp;&nbsp;&nbsp;Tek u doba kada je vlast Carstva ozbiljno oslabila jedan od vicekraljeva, oslobodivši se u najvećoj meri uticaja centralne vlasti, došao je do saznanja o postojanju Gee - koja je, po svemu sudeći, uspela da održi svoju nezvisnost ne samo od Sejšelske provincije već i od samog Carstva. Jednostavno, živela je u potpunoj izdvojenosti, okružena tajnovitošću, tako da se o njoj baš ništa nije znalo, nista više no što se i danas zna. Vicekralj onda odluči da joj nametne svoju vlast. Nisu nam poznate pojedinosti onoga što se dogodilo, ali njegov pohod završio se neuspehom i samo se nekoliko brodova vratilo. U to doba, bez sumnje, brodovi niti su bili talko dobri kno danas, niti se njima tako uspešno upravljalo.
<BR>&nbsp;&nbsp;&nbsp;&nbsp;&nbsp;Sejšel se, svakako, obradovao vicekraljevom porazu, budući da je oduvek bio smatran tlačiteljem, i njegov slom je gotovo izravno doveo do vaspostavljanja naše nezavisnosti. Sejšelska unija prekinula je posle toga sve veze s Carstvom, i mi i danas slavimo taj događaj kao Dan Unije. Tokom čitavog jednog stoleća ostavili smo Geu na miru - bila je to kao neka naša mala zahvalnost - ali onda dođe trenutak kada se i sami počesmo baviti osvajačkim težnjama. Zašto ne bismo podvrgli sebi Geu? Zašto ne bismo, u najmanju ruku, uspostavili s njom carinsku uniju? Dakle, odaslasmo ka Gei našu flotu - ali se i taj pohod završio neuspehom.
<BR>&nbsp;&nbsp;&nbsp;&nbsp;&nbsp;Od tada, zadovoljavali smo se povremenim pokušajima da s njom uspostavimo trgovinske veze - bez ikakvog uspeha. Gea je i dalje živela u potpunoj izdvojenosti i nikada - koliko je znano - nije učinila ni najmanji pokušaj da uspostavi trgovinske ili neke druge veze s nekim drugim svetom. U svakom slučaju, nikada nije preduzela nikakav neprijateljski potez prema bilo kome. A onda, iznenada..."
<BR>&nbsp;&nbsp;&nbsp;&nbsp;&nbsp;Pritiskom na dugme na svojoj naslonjači Kvintesec upali svetlo. U jasno osvetljenoj sobi moglo se sasvim dobro uočiti kako mu na licu lebdi podrugljiv osmeh. A onda reče: "Budući da ste građani Zadužbine, siguran sam da ste čuli za Mazgova."
<BR>&nbsp;&nbsp;&nbsp;&nbsp;&nbsp;Treviz pocrvene. Tokom pet stoleća svog postojanja Zadužbina je samo jednom doživela poraz. Njen pad bio je samo privremen, i nije ozbiljnije uticao na njen uspon ka stvaranju Drugog carstva; ali, nikakve sumnje nije bilo da svako ko je osećao odbojnost prema Zadužbini i ko je želeo da izrazi svoje zadovoljstvo zbog toga poraza nije propuštao da pomene Mazgova - jedinu osobu koja je sebi potčinila Zadužbinu. Bilo je vrlo verovatno (pomisli Treviz) da je Kvintesec upalio svetlo upravo u ovom trenutku samo da bi na licima Zadužbinaca mogao da vidi kako im se samozadovoljstvo izduvava kao balon.
<BR>&nbsp;&nbsp;&nbsp;&nbsp;&nbsp;"Da, mi Zadužbinci dabro pamtimo Mazgova," odgovori on.
<BR>&nbsp;&nbsp;&nbsp;&nbsp;&nbsp;"Mazgov je", nastavi Kvintesec, "jedno vreme vladao čitavim Carstvom koje je prostorno bilo isto toliko veliko kao i Federacija koju danas predvodi Zadužbina. Međutim, njegova se vlast nije prostirala i na nas. Ostavio nas je na miru, mada je, jednom prilikom, boravio na Sejšelu. Potpisali smo izjavu o neutralnosti i ugovor o prijateljstvu. Nije od nas tražio ništa više. Bili smo jedini od kojih nije ništa više tražio, pre no što je bolest koja ga je napala zaustavila njegova dalja osvajanja i prinudila ga da životari u očekivanju smrti. Znate, on nipošto nije bio nerazuman čovek. Nije bezobzirno upotrebljavao silu, niti je bio krvožedan; moglo bi se, čak, reći da je bio human vladar."
<BR>&nbsp;&nbsp;&nbsp;&nbsp;&nbsp;"Svakako, osim što je bio osvajač", primeti Treviz sarkastično.
<BR>&nbsp;&nbsp;&nbsp;&nbsp;&nbsp;"Baš kao i Zadužbina", odvrati Kvintesec.
<BR>&nbsp;&nbsp;&nbsp;&nbsp;&nbsp;Treviz, nemajući spreman odgovor, obvrati razdražIjivo: "Možete li nam još stogod reći o Gei?"
<BR>&nbsp;&nbsp;&nbsp;&nbsp;&nbsp;"Mogu vam samo navesti Mazgovljeve reči. Prema izveštaju o istorijskom sastanku između Mazgova i predsednika Unije, Kala, kaze se da je Mazgov, potpisavši dokument s osećanjem zadovoljstva, napomenuo: 'Ovim dokumentom vaša se neutralnost proteže i na Geu, što je prava sreća za vas. Čak se ni ja ne bih ni približio Gei'."
<BR>&nbsp;&nbsp;&nbsp;&nbsp;&nbsp;Treviz odmahnu glavom. "A i zbog čega bi? Sejšelu je bilo stalo da po svaku cenu sačuva neutralnost, dok se, s druge strane, nije pamtilo da je Gea ikada ikome pravila neprilike. U to doba Mazgov je smerao da sebi potčini čitavu Galaksiju, te stoga nije imao nikakvog ozbiljnog razloga da se bavi tričarijama. Uvek je bilo dovoljno vremena da se, pošto obavi glavni posao, vrati na pitanje Sejšela i Gee."
<BR>&nbsp;&nbsp;&nbsp;&nbsp;&nbsp;"Mozda, možda", prihvati Kvintesec. "Međutim, prema svedočenju jednog savremenika, osobe kojoj se odista može verovati, potpisavši dokument Mazgov je odložio pero i rekao: 'Čak se ni ja ne bih ni približio Gei.' Glas mu je zatim prešao u šapat i on je, ne misleći da ga iko čuje, tiho dodao: 'Nikad više'."
<BR>&nbsp;&nbsp;&nbsp;&nbsp;&nbsp;"Rekoste - ne misleći da ga iko čuje. Kako su, onda, ipak čuli šta je rekao?"
<BR>&nbsp;&nbsp;&nbsp;&nbsp;&nbsp;"Kada je Mazgov odložio pero ono se otkotrljalo i palo sa stola, i ovaj čovek spontano se približio i sagnuo se da ga podigne. U trenutku kada je Mazgov izgovorio reči 'Nikad više' njegovo je uho bilo sasvim blizu Mazgovljevih usana, i tako ga je sasvim dobro čuo. Nikome o tome nikad nije rekao ni reči - sve dok Mazgov nije umro."
<BR>&nbsp;&nbsp;&nbsp;&nbsp;&nbsp;"Kako biste, ipak, mogli dokazati da sve to nije izmišljeno?"
<BR>&nbsp;&nbsp;&nbsp;&nbsp;&nbsp;"Taj čovek nije bio osoba koja bi izmišljala takve stvari. Njegovo svedočenje prihvaćeno je kao sasvim verodostojno."
<BR>&nbsp;&nbsp;&nbsp;&nbsp;&nbsp;"Ali ako je ipak čitava stvar izmišljena?"
<BR>&nbsp;&nbsp;&nbsp;&nbsp;&nbsp;"Mazgov se nikad nije pojavio u blizini Sejšelske unije, osim u tom jednom slučaju - u najmanju ruku, bar, otkako se pojavio na galaktičkoj sceni. Ukoliko je ikada boravio na Gei, to je moralo biti pre no što je svet uopšte za njega čuo."
<BR>&nbsp;&nbsp;&nbsp;&nbsp;&nbsp;"Dakle?"
<BR>&nbsp;&nbsp;&nbsp;&nbsp;&nbsp;"Dakle? Dakle, gde je Mazgov rođen?"
<BR>&nbsp;&nbsp;&nbsp;&nbsp;&nbsp;"To, po svemu sudeći, nikome nije poznato", odgovori Treviz.
<BR>&nbsp;&nbsp;&nbsp;&nbsp;&nbsp;"Postoji čvrsto uverenje, širom Sejšelske unije, da je Mazgov rođen na Gei."
<BR>&nbsp;&nbsp;&nbsp;&nbsp;&nbsp;"Samo zbog onih nekoliko reči?"
<BR>&nbsp;&nbsp;&nbsp;&nbsp;&nbsp;"Delimično. Mazgov nije mogao biti poražen zato što je raspolagao neobičnim mentalnim moćima. Gea, takođe, ne može biti poražena."
<BR>&nbsp;&nbsp;&nbsp;&nbsp;&nbsp;"Gea nije bila poražena - do sada. Međutim, to uopšte ne dokazuje da ne bi mogla biti poražena."
<BR>&nbsp;&nbsp;&nbsp;&nbsp;&nbsp;"Čak je i Mazgov zazirao od toga da joj se približi. Proučite anale koji govore o njegovoj vladavini - nećete naći podatak da je i s jednim drugim područjem Galaksije postupao tako oprezno kao sa Sejšelskom unijom. Povrh toga, da li vam je poznata činjenica da se još niko ko se uputio na Geu, makar i zarad miroljubive trgovine, nije vratio? Šta mislite, zbog čega tako malo znamo o Gei?"
<BR>&nbsp;&nbsp;&nbsp;&nbsp;&nbsp;"Moje je mišljenje da je vaš stav prema Gei u najvećoj meri izraz pukog praznoverja", odgovori Treviz.
<BR>&nbsp;&nbsp;&nbsp;&nbsp;&nbsp;"Nazovite to kako god hoćete. U svakom slučaju, od vremena silaska Mazgova sa scene potpuno smo izbrisali Geu iz naših misli. Ne želimo ni da ona razmišlja o nama. Osećamo se bezbednim jedino ako se gradimo kao da ona ni ne postoji. Sasvim je moguće da je upravo naša vlada u potaji smislila i nakon toga podržavala uverenje da je Gea nestala u hipersvemiru, u nadi da će ljudi vremenom potpuno zaboraviti da uopšte postoji zvezda tog imena."
<BR>&nbsp;&nbsp;&nbsp;&nbsp;&nbsp;"Znači, vi smatrate da je Gea, zapravo, Mazgovljeva postojbina?"
<BR>&nbsp;&nbsp;&nbsp;&nbsp;&nbsp;"To je sasvim moguće. Stoga vam savetujem, vašeg dobra radi, da ne idete tamo. Ukoliko Zadužbina namerava da se uplete u nešto sa Geom, očigledno je da nema razuma ni koliko ga je Mazgov imao. Bilo bi dobro da to saopštite svom ambasadoru."
<BR>&nbsp;&nbsp;&nbsp;&nbsp;&nbsp;"Dajte mi koordinate, i istog časa napustiću vaš svet", odvrati Treviz. "Otići ću na Geu i vratiću se."
<BR>&nbsp;&nbsp;&nbsp;&nbsp;&nbsp;"Pribaviću vam koordinate", reče Kvintesec. "Astronomsko odeljenje, razume se, radi i noću, i pokušaću da vam još noćas, ukoliko bude moguće, pribavim koordinate... ali dozvolite mi da vas još jednom posavetujem da to ne činite."
<BR>&nbsp;&nbsp;&nbsp;&nbsp;&nbsp;"Ipak, nameravam da krenem na Geu", tvrdoglavo odvrati Treviz.
<BR>&nbsp;&nbsp;&nbsp;&nbsp;&nbsp;Uzdahnuvši duboko, Kvintesec reče: "Onda, krećete u susret vlastitom samoubistvu."
</P></TD></TR></TABLE>
<P class="next">
<A HREF=p14.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
