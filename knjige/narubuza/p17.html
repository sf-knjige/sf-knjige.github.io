<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>GEA
<P>&nbsp;&nbsp;&nbsp;&nbsp;&nbsp;70.
<BR>&nbsp;&nbsp;&nbsp;&nbsp;&nbsp;Proteklo je više časova pre no što je brodić sa svemirske stanice dospeo u blizinu Daleke zvezde - bili su to dugi časovi koje je Treviz s mukom podneo.
<BR>&nbsp;&nbsp;&nbsp;&nbsp;&nbsp;Da je situacija bila normalna Treviz bi već uputio poruku a onda čekao na odgovor. A da nikakav odgovor nije stigao, Treviz bi sve preduzeo da se smesta udalji odatle.
<BR>&nbsp;&nbsp;&nbsp;&nbsp;&nbsp;Međutim, pošto je bio nenaoružan i pošto nikakvog odgovora nije bilo, nije mu preostalo ništa drugo do da nastavi da čeka. Računar nije ispunjavao nijedan nalog koji se odnosio na bilo šta izvan broda.
<BR>&nbsp;&nbsp;&nbsp;&nbsp;&nbsp;Na samom brodu, bar, sve je bilo u najboljem redu. Aparati koji su održavali životne uslove na brodu bili su u savršenom redu, tako da su se on i Pelorat, u fizičkom smislu, osećali krajnje ugodno. Pa ipak, iz nekog razloga, to nije bilo dovoljno. Vreme se oteglo, a neizvesnost u pogledu onog što ih očekuje ih je iznurivala. Ipak, veoma ga je razdraživala činjenica da je Pelorat ostao krajnje spokojan. I da bi još više pogoršao stvari, dok sam Treviz nije osećao nikakvu glad, Pelorat otvori jednu malu posudu s piletinom, koja se, pri dodiru s vazduhom, brzo i automatski zagreja. I sada je lagano, gotovo pažljivo, žvakao sočnu parčad.
<BR>&nbsp;&nbsp;&nbsp;&nbsp;&nbsp;"Za ime svemira, Janove", uzviknu razdražljivo Treviz. "Pa to smrdi!"
<BR>&nbsp;&nbsp;&nbsp;&nbsp;&nbsp;Pelorat ga iznenađeno pogleda a onda omirisa posudu.
<BR>&nbsp;&nbsp;&nbsp;&nbsp;&nbsp;"Meni se, Golane, čini da je miris sasvim u redu."
<BR>&nbsp;&nbsp;&nbsp;&nbsp;&nbsp;Treviz odmahnu glavom. "Ne obazirite se na mene. Samo sam prenapet. Ali uzmite bar viljušku. Prsti će vam se čitavog dana osećati na piletinu."
<BR>&nbsp;&nbsp;&nbsp;&nbsp;&nbsp;Pelarat se iznenađeno zagleda u svoje prste. "Izvinite! Nisam ni primetio da jedem prstima. Mislio sam na sasvim druge stvari."
<BR>&nbsp;&nbsp;&nbsp;&nbsp;&nbsp;"Ne bi li vam možda smetalo da pokušate da pogodite kome tipu ne-ljudi moraju pripadati stvorenja što se nalaze na onom brodu tamo?" upita sarkastično Treviz. Osećao se postiđenim što je u ovim trenucima Pelorat delovao spokojnije od njega samog. On je bio veteran Flotile (mada, razume se, nikada nije učestvovao ni u kakvom ratu), dok je Pelorat bio samo istoričar. Pa ipak, njegov je saputik uspevao da ostane savršeno miran.
<BR>&nbsp;&nbsp;&nbsp;&nbsp;&nbsp;"Gotovo da bi bilo nemoguće i zamisliti kakav bi pravac evolucija mogla uzeti pod uslovima koji bi se razlikovali od onih na Zemlji", odgovori Pelorat. "Mogućnosti možda nisu beskonačne, ali bi ih bilo toliko da bi na kraju izišlo na isto. Pri svemu tome, mogu sasvim pouzdano tvrditi da ova bića nisu bezumno nasilnička i da će se prema nama ophoditi na krajnje civilizovan način. Da nije tako već bismo odavno bili pokojni."
<BR>&nbsp;&nbsp;&nbsp;&nbsp;&nbsp;"Vi ste, bar, još u stanju da razumno rasuđujete, Janove, dragi prijatelju - još ste u stanju da ostanete smireni. Moji nervi, međutim, kao da po svaku cenu nastoje da se oslobode dejstva anestetika kome su nas podvrgli. Osećam prosto neodoljivu želju da ustanem i da hodam po sobi. Zbog čega taj prokleti brod već jednom ne stigne?"
<BR>&nbsp;&nbsp;&nbsp;&nbsp;&nbsp;"Ja sam, Golane, čovek strpljenja", odgovori Pelorat. "Gotovo sav svoj vek proveo sam pognut nad izveštajima, iščekujući istovremeno da mi pristignu novi izveštaji. To samo i umem: da čekam. Vi ste, međutim, čovek dela i gotovo da fizički trpite kad god niste u mogućnosti da delate."
<BR>&nbsp;&nbsp;&nbsp;&nbsp;&nbsp;Treviz odjednom oseti kako njegova napetost, bar jednim delom, počinje da popušta. "Potcenio sam vaš zdrav razum, Janove", promrmlja on.
<BR>&nbsp;&nbsp;&nbsp;&nbsp;&nbsp;"Ne, niste", odvrati Pelorat spokojno, "ali ponekad čak i neki najnaivniji univerzitetlija može uočiti smisao života."
<BR>&nbsp;&nbsp;&nbsp;&nbsp;&nbsp;"A ponekad, čak i najmudriji političar može propustiti da ga shvati."
<BR>&nbsp;&nbsp;&nbsp;&nbsp;&nbsp;"Nisam to rekao, Golane."
<BR>&nbsp;&nbsp;&nbsp;&nbsp;&nbsp;"Niste, ali ja jesam... I stoga, dopustite mi da ponovo postanem delatan. Bar još mogu da osmatram. Brod što nam se približava dovoljno je smanjio rastojanje tako da se lepo može uočiti da je reč o krajnje primitivnom modelu."
<BR>&nbsp;&nbsp;&nbsp;&nbsp;&nbsp;"Sigurni ste?"
<BR>&nbsp;&nbsp;&nbsp;&nbsp;&nbsp;"Ukoliko je doista proizvod neljudskih ruku i neljudskog uma, ono zbog čega deluje tako primitivno moglo bi, zapravo, biti samo izraz činjenice da nije ljudski proizvod", odgovori Treviz.
<BR>&nbsp;&nbsp;&nbsp;&nbsp;&nbsp;"Mislite li da bi, možda, moglo biti u pitanju nešto što nije delo ljudskih ruku?" upita Pelorat, a lice stade da mu se preliva blagim rumenilom.
<BR>&nbsp;&nbsp;&nbsp;&nbsp;&nbsp;"Ne bih umeo da na to odgovorim. Ipak, smatram da ovakve tvorevine, ma koliko se, od jedne kulture do druge mogle međusobno razlikovati, nikada nisu međusobno toliko različite koliko su to proizvodi genetskog porekla."
<BR>&nbsp;&nbsp;&nbsp;&nbsp;&nbsp;"Ipak, samo nagađate. Sve što poznajemo jesu različite kulture. Mi ne poznajemo različite inteligentne vrste i, samim tim, nemamo nikakav pouzdan osnov za procenu koliko bi se njihovi artefakti zapravo mogli međusobno razlikovati."
<BR>&nbsp;&nbsp;&nbsp;&nbsp;&nbsp;"Ribe, delfini, pingvini, lignje, čak i ambifleksi, koji ne potiču sa Zemlje - ukoliko pretpostavimo da je onim prvim ona bila prvobitni dom - svi su oni rešili problem kretanja kroz tečnu okolinu u kojoj žive koristeći razna strujanja, tako da se po svom izgledu baš i ne razlikuju onoliko koliko bi to moglo izgledati po njihovoj genetskoj strukturi. Isti bi slučaj mogao biti i sa artefaktima."
<BR>&nbsp;&nbsp;&nbsp;&nbsp;&nbsp;"Pipci lignji i zavojiti vibrator ambifleksa", odgovori Pelorat, "strašno se međusobno razlikuju, baš kao i od peraja, krila i udova kičmenjaka. Isti bi slučaj mogao biti i sa artefaktima."
<BR>&nbsp;&nbsp;&nbsp;&nbsp;&nbsp;"U svakom slučaju", napomenu Treviz, "već se bolje osećam. Razgovor s vama o svim tim tričarijama, Janove, smirio mi je živce. Čini mi se, opet, s druge strane, da ćemo uskoro saznati u šta smo uvučeni. Onaj brodić neće biti u stanju da se spoji s našim, i ma šta da se na njemu nalazilo moraće doći ovamo na staromodan način, pomoću užeta - ili će, možda, nas pozvati da pređemo tamo - budući da je tunel - crevo ovde potpuno beskorisno... Osim, razume se, ukoliko neko neljudsko biće ne primeni neko sasvim različito sredstvo transporta."
<BR>&nbsp;&nbsp;&nbsp;&nbsp;&nbsp;"Koliko im je veliki brod?"
<BR>&nbsp;&nbsp;&nbsp;&nbsp;&nbsp;"Budući da nisam imao mogućnosti da se oslonim na računar i da pomoću radara izračunam njegovu udaljenost od nas, ne mogu ni da mu odredim veličinu."
<BR>&nbsp;&nbsp;&nbsp;&nbsp;&nbsp;Odjednom, jedno se uže pojavi i vijugajući poput zmije stade se približavati Dalekoj zvezdi.
<BR>&nbsp;&nbsp;&nbsp;&nbsp;&nbsp;Ili su na tom brodu ljudska stvorenja, ili se i neljudska bića koriste, istim napravama. Moguće je, čak, da samo uže ovde može biti od prave koristi."
<BR>&nbsp;&nbsp;&nbsp;&nbsp;&nbsp;"Mogli su to obaviti i pomoću cevi", reče Pelorat, "ili pomoću okomitih lestvica."
<BR>&nbsp;&nbsp;&nbsp;&nbsp;&nbsp;"Te su naprave suviše krute. Bilo bi neuporedivo složenije pokušati da se pomoću njih uspostavi veza. Potrebno vam je nešto što je istovremeno i dovoljno čvrsto i dovoIjno gipko."
<BR>&nbsp;&nbsp;&nbsp;&nbsp;&nbsp;Uže proizvede potmuli udar na trupu Daleke zvezde, budući da je ova (kao i vazduh u njoj) bila podešena da neprestano vibrira. Potrajalo je još neko vreme pre no što je drugi brod do kraja podesio svoju brzinu, to jest u potpunosti je izjednačio sa brzinom kojom se kretala Daleka zvezda. A onda se konopac što ih je povezivao opusti i osta nepokretan.
<BR>&nbsp;&nbsp;&nbsp;&nbsp;&nbsp;Neka tamna tačkica pojavi se na trupu tuđinskog broda i odmah se, poput zenice oka, stade širiti.
<BR>&nbsp;&nbsp;&nbsp;&nbsp;&nbsp;Treviz stade da gunđa. "Naduvana dijafragma, umesto klizajuće ploče."
<BR>&nbsp;&nbsp;&nbsp;&nbsp;&nbsp;"Znači, neljudi?"
<BR>&nbsp;&nbsp;&nbsp;&nbsp;&nbsp;"Ne mora biti, rekao bih ali, zanimljivo, u svakom slučaju."
<BR>&nbsp;&nbsp;&nbsp;&nbsp;&nbsp;Najzad se pojavi i neki lik.
<BR>&nbsp;&nbsp;&nbsp;&nbsp;&nbsp;Pelorat za trenutak stisnu usne, a onda, pomalo razočarano, reče: "Šteta. Ljudi."
<BR>&nbsp;&nbsp;&nbsp;&nbsp;&nbsp;"Ne mora biti", odvrati tiho Treviz. "Sve što za sada možemo razabrati to je pet istaknutih delova tela. To bi mogle biti glava, dve ruke i dve noge - mada i ne moraju biti... Trenutak!"
<BR>&nbsp;&nbsp;&nbsp;&nbsp;&nbsp;"Šta je?"
<BR>&nbsp;&nbsp;&nbsp;&nbsp;&nbsp;"Kreće se znatno brže i spretnije no što sam očekivao... Ah!"
<BR>&nbsp;&nbsp;&nbsp;&nbsp;&nbsp;"Šta je sad?."
<BR>&nbsp;&nbsp;&nbsp;&nbsp;&nbsp;"Služi se nekom vrstom potiska. Nije u pitanju mlazni pogon, toliko mogu da kažem, ali se, isto tako, ne pomera hvatajući se za uže čas jednom, čas drugom rukom. Pa ipak, ni to ne mora značiti da je u pitanju ljudsko biće."
<BR>&nbsp;&nbsp;&nbsp;&nbsp;&nbsp;Uprkos tome što se neznanac brzo približavao činilo im se da im se iščekivanje beskrajno odužilo. Najzad, začuše na spoljnoj strani broda lak šum: kontakt je bio uspostavljen.
<BR>&nbsp;&nbsp;&nbsp;&nbsp;&nbsp;"Ma šta to bilo, za koji će trenutak ući ovamo", reče Treviz. "Imam neodoljivu želju da ga opalim čim promoli glavu." On čvrsto stisnu pesnice.
<BR>&nbsp;&nbsp;&nbsp;&nbsp;&nbsp;"Mislim da bi bilo uputnije da se spustimo", reče Pelorat. "Možda je snažniji od nas... i možda je u stanju da ovlada našom voljom. Verujem, pored toga, da ih ima još na tom brodu. Bilo bi bolje da malo sačekamo i ustanovimo koga imamo pred sobom."
<BR>&nbsp;&nbsp;&nbsp;&nbsp;&nbsp;"Iz časa u čas, Janove, postajete sve razumniji", primeti Treviz, "a ja sve brljiviji."
<BR>&nbsp;&nbsp;&nbsp;&nbsp;&nbsp;Uskoro začuše kako se spoljna odaja puni vazduhom, i trenutak potom, došljak se pojavi pred njima.
<BR>&nbsp;&nbsp;&nbsp;&nbsp;&nbsp;"Otprilike je normalnog rasta", promrmlja Pelorat. "Njegovo svemirsko odelo potpuno bi odgovaralo normalnom Ijudskom biću."
<BR>&nbsp;&nbsp;&nbsp;&nbsp;&nbsp;"Nikada još nisam video, niti čuo, za ovakav model svemirske odeće, ali rekao bih da je sasvim moguće da predstavlja ljudski proizvod... Još ne progovara."
<BR>&nbsp;&nbsp;&nbsp;&nbsp;&nbsp;Biće u svemirskom odelu stajalo je pred njima... A onda posegnu svojim gornjim udovima prema okrugloj kacigi kroz koju se - čak i ako je bila od stakla - moglo samo iznutra videti. Bila je, očigledno, providna samo sa unutrašnje strane.
<BR>&nbsp;&nbsp;&nbsp;&nbsp;&nbsp;Biće nešto brzo dodirnu - Treviz ne uspe da osmotri šta je to bilo - i kaciga se odmah odvoji od preostalog dela svemirskog kostima. Biće ukloni kacigu.
<BR>&nbsp;&nbsp;&nbsp;&nbsp;&nbsp;Lik koji se ukaza pred njima bio je lik jedne mlade i neosporno lepe žene.
<BR>
<BR>&nbsp;&nbsp;&nbsp;&nbsp;&nbsp;71.
<BR>&nbsp;&nbsp;&nbsp;&nbsp;&nbsp;Peloratovo bezizražajno lice dade sve od sebe da prikaže izraz zaprepašćenosti. A onda, pomalo oklevajući, on upita: "Jeste li vi ljudska bića?"
<BR>&nbsp;&nbsp;&nbsp;&nbsp;&nbsp;Žena podiže obrve i usne joj se napućiše. Na osnovu njenog izraza nije bilo moguće ustanoviti da li je to značilo da se susrela s nekun tuđim jezikom koji nije razumela - ili ako ga je razumela, da ju je iznenadilo postavljeno pitanje.
<BR>&nbsp;&nbsp;&nbsp;&nbsp;&nbsp;Ruka joj brzo posegnu prema levoj strani svemirskog kombinezona, koji se odmah otvori, kao da su mu šarke popustile. Ona iskorači iz njega i odelo, bez ičega u sebi, osta da stoji nekoliko trenutaka. A onda, uz gotovo ljudski zvuk, sruči se na tle.
<BR>&nbsp;&nbsp;&nbsp;&nbsp;&nbsp;Sada, bez svemirskog odela na sebi, delovala je još mlađe. Haljina joj je bila široka i gotovo providna, tako da su joj se naslućivali delovi donjeg rublja. Dopirala joj je do kolena.
<BR>&nbsp;&nbsp;&nbsp;&nbsp;&nbsp;Imala je omanje grudi i tanak stas, dok su joj bedra bila okrugla i puna. Butine, koje su se blago razaznavale kroz haljinu, bile su jake, dok su joj se listovi završavali ljupkim gležnjevima. Kosa joj je bila tamna i rasuta po ramenima, oči smeđe i krupne, a usne pune i pomalo nejednake.
<BR>&nbsp;&nbsp;&nbsp;&nbsp;&nbsp;Ona osmotri svoj izgled a onda, bar, razreši pitanje da li razume jezik kojim su joj se obratili. "Zar ne izgledam kao ljudsko biće?" upita ona.
<BR>&nbsp;&nbsp;&nbsp;&nbsp;&nbsp;Govorila je Standardnim Galaktičkim Jezikom sa mrvicom oklevanja, kao da se posebno trudi da joj izgovor bude što pravilniji.
<BR>&nbsp;&nbsp;&nbsp;&nbsp;&nbsp;Pelorat klimnu i odgovori, jedva primetno se nasmešivši: "To je nemoguće osporiti. Kao pravo ljudsko biće. Predivno ljudsko biće."
<BR>&nbsp;&nbsp;&nbsp;&nbsp;&nbsp;Mlada žena raširi ruke, kao da ih poziva da je pobliže osmotre. "Nadam se da je tako, gospodo. Muškarci su odlazili i u smrt zbog ovog tela."
<BR>&nbsp;&nbsp;&nbsp;&nbsp;&nbsp;"Ipak, ja bih radije za njega živeo", odvrati Pelorat, iznenada iskopavši iz sebe zlatnu žicu kavaljerstva koja i njega samog začudi.
<BR>&nbsp;&nbsp;&nbsp;&nbsp;&nbsp;"Odličan izbor", reče mlada žena svečanim glasom. "Kada se, jednom, ovakvo telo zadobije, svi uzdasi postaju uzdasi ekstaze."
<BR>&nbsp;&nbsp;&nbsp;&nbsp;&nbsp;Ona se nasmeja, i Pelorat joj uzvrati osmehom.
<BR>&nbsp;&nbsp;&nbsp;&nbsp;&nbsp;Treviz, koji je za sve vreme njihovog razgovora stajao po strani namrštena lica, odjednom bubnu: "Koliko vam je godina?"
<BR>&nbsp;&nbsp;&nbsp;&nbsp;&nbsp;Žena, odjednom, kao da se malo skupi. "Dvadeset tri - gospodine."
<BR>&nbsp;&nbsp;&nbsp;&nbsp;&nbsp;"Zbog čega ste došli i ovamo? Kakvog stvarnog posla imate ovde?"
<BR>&nbsp;&nbsp;&nbsp;&nbsp;&nbsp;"Moj zadatak je da vas otpratim na Geu." Njen izgovor kao da načas postade nešto nesigurniji; samoglasnike je izgovarala gotovo kao dvoglasnike. Njeno 'otpratim' zvučalo je kao 'odapratim', a njeno 'Gea' kao 'Ge-ja'.
<BR>&nbsp;&nbsp;&nbsp;&nbsp;&nbsp;"Žensko - naš pratilac?"
<BR>&nbsp;&nbsp;&nbsp;&nbsp;&nbsp;Žena se naglo uspravi, i odjednom poprimi izgled nekoga spremnog za juriš. "Ja sam", reče ona izazovno, "Gea, kao i svi drugi. Bio je moj red da dežuram na svemirskoj stanici."
<BR>&nbsp;&nbsp;&nbsp;&nbsp;&nbsp;"Vaš red? Želite li da kažete da ste bili sami tamo na stanici?"
<BR>&nbsp;&nbsp;&nbsp;&nbsp;&nbsp;"Nije bilo potrebe ni za kim drugim", odgovori ona ponosito.
<BR>&nbsp;&nbsp;&nbsp;&nbsp;&nbsp;"I na stanici sada nema nikoga?"
<BR>&nbsp;&nbsp;&nbsp;&nbsp;&nbsp;"Ja više nisam tamo, gospodo, ali stanica nije pusta. Ona je tamo."
<BR>&nbsp;&nbsp;&nbsp;&nbsp;&nbsp;."Ona? O kome to govorite?"
<BR>&nbsp;&nbsp;&nbsp;&nbsp;&nbsp;"O stanici. O Gei. Ja joj nisam nephodna. Ona drži vaš brod."
<BR>&nbsp;&nbsp;&nbsp;&nbsp;&nbsp;"Pa, onda, šta ste vi radili na stanici?"
<BR>&nbsp;&nbsp;&nbsp;&nbsp;&nbsp;"Bio je na mene red da budem tamo."
<BR>&nbsp;&nbsp;&nbsp;&nbsp;&nbsp;Pelorat povuče Treviza za rukav, ali se ovaj otrgnu. Pelorat pokuša ponovo. "Golane", reče mu užurbano, napola šapčući. "Ne vičite na nju. Pa, ona je samo žensko čeljade. Pustite mene da se njome pozabavima.
<BR>&nbsp;&nbsp;&nbsp;&nbsp;&nbsp;Treviz ljutito odmahnu glavom, ali Pelorat ipak upita: "Mlada damo, kako se zovete?"
<BR>&nbsp;&nbsp;&nbsp;&nbsp;&nbsp;Na ženinom licu odmah se pojavi vedar osmeh, kao da spremno odgovara na blaži ton. "Blisa", reče ona.
<BR>&nbsp;&nbsp;&nbsp;&nbsp;&nbsp;"Blis?" ponovi Pelorat. "Veoma lepo ime. Pa ipak, nije to valjda sve?"
<BR>&nbsp;&nbsp;&nbsp;&nbsp;&nbsp;"Svakako da nije. Divno bi bilo kad bi se sastojalo samo od jednog sloga. Međutim, nastala bi prava zbrka jer ne biste ljude mogli razlikovati jednog od drugog, te bi muškarci odlazili u smrt zbog nekog pogrešnog tela. Blisenobijarela je moje puno ime."
<BR>&nbsp;&nbsp;&nbsp;&nbsp;&nbsp;"Oh! Zaista ga ima!"
<BR>&nbsp;&nbsp;&nbsp;&nbsp;&nbsp;"Ma, ne! To je samo sedam slogova! Imam prijatelje čak sa petnaest slogova u imenu, koji stalno pokušavaju da nađu najpogodnije rešenje za skraćeno ime kojim će ih oslovljavati prisni prijatelji. Ja se držim svog imena - Blis - još od svoje petnaeste godine. Moja me je majka zvala 'Nobi'. Zamislite samo!"
<BR>&nbsp;&nbsp;&nbsp;&nbsp;&nbsp;"Na Standardnom Galaktičkom Jeziku blis označava 'ekstazu', ili 'bekrajnu sreću'", primeti Pelorat.
<BR>&nbsp;&nbsp;&nbsp;&nbsp;&nbsp;"I na geanskom jeziku takođe. Naš jezik nije toliko različit od Standardnog Galaktičkog, a 'ekstaza' je upravo bilo značenje koje sam svesno htela da se povezuje s mojim imenom."
<BR>&nbsp;&nbsp;&nbsp;&nbsp;&nbsp;"Ja se zovem Janov Pelorat."
<BR>&nbsp;&nbsp;&nbsp;&nbsp;&nbsp;"Znam. A ovaj drugi gospodin - ovaj što voli da viče - Golan Treviz. Dobili smo poruku sa Sejšela."
<BR>&nbsp;&nbsp;&nbsp;&nbsp;&nbsp;Trevizove se oči suziše, i on upade: "Kako ste primili poruku?"
<BR>&nbsp;&nbsp;&nbsp;&nbsp;&nbsp;Blis se okrenu prema njemu, pogleda ga i spokojno odgovori: "Nisam je ja primila, već Gea."
<BR>&nbsp;&nbsp;&nbsp;&nbsp;&nbsp;"Gospođice Blis, dopuštate li da moj prijatelj i ja razmenimo nekoliko reči nasamo", upita Pelorat.
<BR>&nbsp;&nbsp;&nbsp;&nbsp;&nbsp;"Razume se, ali znate, treba da što pre krenemo."
<BR>&nbsp;&nbsp;&nbsp;&nbsp;&nbsp;"Nećemo dugo." On snažno povuče Treviza za ruku, i ovaj oklevajući pođe za njim u susednu prostoriju.
<BR>&nbsp;&nbsp;&nbsp;&nbsp;&nbsp;"Šta vam sad ovo znači?" prošapta Treviz. "Siguran sam da može da prati sve što govorimo. Po svoj je prilici u stanju da nam čita misli, prokleta bila."
<BR>&nbsp;&nbsp;&nbsp;&nbsp;&nbsp;"Da li može ili ne može - sada je nevažno. Za trenutak, potrebno nam je malo psihološke izdvojenosti. Čujte, stari druže, ostavite je na miru. Ne postoji ništa što bismo mogli preduzeti, i nema nikakvog smisla istresati se na nju. Po svoj prilici, ni ona sama nije u mogućnosti da išta preduzme. Ona je samo glasonoša. U stvari, sve dotle dok je ona na brodu, i mi smo, najverovatnije, bezbedni; ne bi je ni poslali ovamo da su imali nameru da nam unište brod. Nastavite samo da je kinjite, i oni će, konačno, možda i uništiti brod - i nas - čim nas ona napusti."
<BR>&nbsp;&nbsp;&nbsp;&nbsp;&nbsp;"Ne volim da se osećam bespomoćnim", reče Treviz mrzovoljno."
<BR>&nbsp;&nbsp;&nbsp;&nbsp;&nbsp;"A ko to voli? Ali to što se ponašate poput siledžije neće vas učiniti manje bespomoćnim. Učiniće vas samo bespomoćnim siledžijom. Oh, dragi moj druže, ne mislim sada da ja vama držim pridike i morate mi oprostiti ukoliko sam suviše kritičan prema vama; ali devojka nije za to kriva."
<BR>&nbsp;&nbsp;&nbsp;&nbsp;&nbsp;"Ali, Janove, dovoljno je mlada da bi vam mogla biti kći."
<BR>&nbsp;&nbsp;&nbsp;&nbsp;&nbsp;Pelorat nije popuštao. "Razlog više da se prema njoj ophodimo ljubazno. Ili ja ne razumem baš dobro šta bi ova vaša primedba trebalo da znači."
<BR>&nbsp;&nbsp;&nbsp;&nbsp;&nbsp;Treviz se za trenutak zamisli, a onda mu se lice razvedri. "U redu. U pravu ste. Ipak, razdražuje me sama činjenica da su nam poslali jednu devojku. Mogli su, na primer, poslati kakvog oficira, i na taj način dati nam priliku, da tako kažem, da se i sami osetimo vrednim. Ali devojku? Koja sve vreme svaljuje odgovornost na Geu?"
<BR>&nbsp;&nbsp;&nbsp;&nbsp;&nbsp;"Po svoj prilici ima na umu kakvog vladara koji je, u znak najviše časti, uzeo ime same planete - ili, možda, planetarno veće. Već ćemo to ustanoviti, ali po svoj prilici ne neposrednim propitivanjem."
<BR>&nbsp;&nbsp;&nbsp;&nbsp;&nbsp;"Muškarci su odlazili u smrt zarad njenog tela" uzviknu Treviz. "Ha-ha. Ima nisku stražnjicu!"
<BR>&nbsp;&nbsp;&nbsp;&nbsp;&nbsp;"Niko, Golane, ne traži od vas da to učinite", primeti Pelorat blago. "Hajdemo! Dopustite joj da ispolji svoju sklonost prema samopodsmešljivosti. Meni se, bar, ta njena sklonost čini zabavnom, kao i njen očigledno pitom karakter."
<BR>&nbsp;&nbsp;&nbsp;&nbsp;&nbsp;Vrativši se, zatekoše Blis kako stoji povijena nad računarom i zagledana u njega, sa prekrštenim šakama na leđima kao da se plaši da ga makar samo dotakne.
<BR>&nbsp;&nbsp;&nbsp;&nbsp;&nbsp;Na njihov dolazak ona podiže pogled; stajali su malo pognuti usled niskih greda na tavanici. "Izvanredan brod", primeti ona. "Ne razumem ni polovinu onoga što vidim, ali ukoliko mi budete dali nešto za poklon u znak našeg susreta, onda bi ovo bilo najlepše. Divan je. Spram njega moj brod izgleda užasno."
<BR>&nbsp;&nbsp;&nbsp;&nbsp;&nbsp;Lice joj gotovo istog časa poprimi izgled vruće znatiželje. "Da li zaista dolazite sa Zadužbine?"
<BR>&nbsp;&nbsp;&nbsp;&nbsp;&nbsp;"Odakle znate za Zadužbinu?" upita je Pelorat.
<BR>&nbsp;&nbsp;&nbsp;&nbsp;&nbsp;"Učimo o njoj u školi. Uglavnom - zbog Mazgova."
<BR>&nbsp;&nbsp;&nbsp;&nbsp;&nbsp;"Zbog čega, Blis, upravo zbog Mazgova?"
<BR>&nbsp;&nbsp;&nbsp;&nbsp;&nbsp;"On je jedan od nas, gos... Koji slog vašeg imena biste želeli da koristim, gospodine?"
<BR>&nbsp;&nbsp;&nbsp;&nbsp;&nbsp;"Jan ili Pela, odgovori Pelorat. "Koji vam se više svida?"
<BR>&nbsp;&nbsp;&nbsp;&nbsp;&nbsp;"On je jedan od nas", Pela, odgovori Blis uz saučesnički osmeh. "Bio je rođen na Gei, ali čini se da niko ne zna tačno gde."
<BR>&nbsp;&nbsp;&nbsp;&nbsp;&nbsp;"Rekao bih, Blis, da ga smatrate nacionalnim junakom, a?" upita Treviz. Nastojao je da mu ponašanje bude što prijateljskije, upadljivo u tome preterujući. On uputi brz pogled postrance prema Peloratu. "Zovite me Trev", dodade on.
<BR>&nbsp;&nbsp;&nbsp;&nbsp;&nbsp;"Nipošto", odgovori ona žurno. "On je zločinac. Otišao je sa Gee, bez dopuštenja, protiv svih pravila. Nikome nije poznato kako mu je to pošlo za rukom. Ali otišao je, i ja mislim da je to razlog što je na kraju bedno završio. Zadužbina je, konačno, uspela da ga potuče."
<BR>&nbsp;&nbsp;&nbsp;&nbsp;&nbsp;"Druga zadužbina?" upita Treviz.
<BR>&nbsp;&nbsp;&nbsp;&nbsp;&nbsp;"Zar ima više od jedne? Verujem da bih znala, samo da sam o tome razmišljala; ali iskreno govoreći, istorija me ne zanima. Kako ja na to gledam - zanima me samo ono što Gea smatra da je za nju najbolje. A to što istorija prolazi kraj mene, pa, razlog tome je ili što ima dovoljno istoričara ili što ja nisam baš naviknuta na nju. Ja sam, po svemu sudeći, bila obučavana za svemirskog tehničara. Živim tako sa povremenim dužnostima poput ove na svemirskoj stanici, i čini mi se da mi to potpuno ogdovara; razumno bi bilo pretpostaviti da mi ne odgovara, osim ukoliko..."
<BR>&nbsp;&nbsp;&nbsp;&nbsp;&nbsp;Govorila je brzo, gotovo bez daha, i Treviz je morao da se dobro potrudi da uluči trenutak da joj postavi novo pitanje. "Ko je Gea?"
<BR>&nbsp;&nbsp;&nbsp;&nbsp;&nbsp;Blis se zbuni. "Pa, eto, Gea... Ali, molim vas, Pel i Trev, okončajmo ovaj razgovor. Treba da krenemo dole."
<BR>&nbsp;&nbsp;&nbsp;&nbsp;&nbsp;"Ali mi se već spuštamo, zar ne?"
<BR>&nbsp;&nbsp;&nbsp;&nbsp;&nbsp;"Da, ali sporo. Gea smatra da ste u stanju da se, ukoliko iskoristite mogućnosti svog broda, krećete mnogo brže. Nemate ništa protiv?"
<BR>&nbsp;&nbsp;&nbsp;&nbsp;&nbsp;"Nipošto", odvrati Treviz smrknuto. "Međutim, ukoliko nam bude dopušteno da ponovo ovladamo brodom, ne čini li vam se mnogo verovatnijim da ćemo što brže možemo pobeći u suprotnom pravcu?"
<BR>&nbsp;&nbsp;&nbsp;&nbsp;&nbsp;Blis se nasmeja. "Šalite se. Razume se, ne biste bili u mogućnosti da krenete ni u kojem drugom pravcu osim u onom s kojim bi se Gea saglasila. Ali vi možete da krenete brže u pravcu u kome Gea to želi. Shvatate li?"
<BR>&nbsp;&nbsp;&nbsp;&nbsp;&nbsp;"Shvatamo", odgovori Treviz, "a ja ću nastojati da ne ispoljavam u tolikoj meri svoj smisao za humor. Ali gde ćemo se spustiti?"
<BR>&nbsp;&nbsp;&nbsp;&nbsp;&nbsp;"To nema nikakve važnosti. Samo krenite dole i spustićete se na pravo mesto. Gea će se za to pobrinuti."
<BR>&nbsp;&nbsp;&nbsp;&nbsp;&nbsp;"Blis, da li ćete ostati uz nas i pobrinuti se da se s nama ophode kako valja?" upita Pelorat.
<BR>&nbsp;&nbsp;&nbsp;&nbsp;&nbsp;"Pa, pretpostavljam da ću moći... Uobičajena plata za moje usluge - za ovu vrstu usluga - možda je već na mojoj kartici."
<BR>&nbsp;&nbsp;&nbsp;&nbsp;&nbsp;"A što se tiče drugih vrsta usluga?"
<BR>&nbsp;&nbsp;&nbsp;&nbsp;&nbsp;Blis se zakikota. "Baš ste vi zgodan stari čika."
<BR>&nbsp;&nbsp;&nbsp;&nbsp;&nbsp;Peloratove oči zatreptaše.
<BR>
<BR>&nbsp;&nbsp;&nbsp;&nbsp;&nbsp;72.
<BR>&nbsp;&nbsp;&nbsp;&nbsp;&nbsp;Kada su naglo poleteli dole prema planeti Blis ispolji gotovo naivno uzbuđenje. "Uopšte se ne oseća ubrzanje", primeti ona gotovo razdragano.
<BR>&nbsp;&nbsp;&nbsp;&nbsp;&nbsp;"Gravitacioni pogon", objasni joj Pelorat. "Sve se zajedno ubrzava, uključujući i nas same, tako da se zapravo ništa ne oseća."
<BR>&nbsp;&nbsp;&nbsp;&nbsp;&nbsp;"AIi, Pel, kako to dejstvuje?"
<BR>&nbsp;&nbsp;&nbsp;&nbsp;&nbsp;Pelorat sleže ramenima. "Verujem da Trev zna", odgovori on, "ali se bojim da baš nije raspoložen da o tome govori."
<BR>&nbsp;&nbsp;&nbsp;&nbsp;&nbsp;Gotovo nehajno, Treviz je poništio gotovo svu moć Geine gravitacije. Brod se sada ponovo pokoravao njegovim nalozima, ali kao što ga je Blis upozorila, samo delimično. Kada je pokušao da probije granice gravitacione sile dobio je saglasnost - ali tek posle izvesnog oklevanja. Ali na jedan svoj drugi pokušaj - da krene, nagore, u suprotnom pravcu - nije dobio ama baš nikakav odgovor.
<BR>&nbsp;&nbsp;&nbsp;&nbsp;&nbsp;Brod mu se i dalje nije sasvim pokoravao.
<BR>&nbsp;&nbsp;&nbsp;&nbsp;&nbsp;"Ne silazite li možda pomalo prebrzo?" upita ga odjednom Pelorat.
<BR>&nbsp;&nbsp;&nbsp;&nbsp;&nbsp;"Mlada dama upravo je rekla da će se Gea pobrinuti za nas", odgovori Treviz glasom u kome nije bilo ni trunke osećanja; nastojao je da izbegne da ponovo plane (za Peloratovo dobro, pre svega).
<BR>&nbsp;&nbsp;&nbsp;&nbsp;&nbsp;"To je tačno, Pel", umeša se Blis. "Gea, bez sumnje, ne bi dozvolila da brod bilo šta učini što bi moglo ugroziti njegovu bezbednost. Imate li ovde išta za jelo?"
<BR>&nbsp;&nbsp;&nbsp;&nbsp;&nbsp;"Razume se", odgovori Pelorat. "Šta biste želeli?"
<BR>&nbsp;&nbsp;&nbsp;&nbsp;&nbsp;"Ne meso, Pel, molim vas", odgovori Blis gotovo ravnodušno, "ali uzeću ribu ili jaja, uz bilo kakvo povrće koje ovde imate."
<BR>&nbsp;&nbsp;&nbsp;&nbsp;&nbsp;"Deo hrane koju ovde imamo potiče sa Sejšela, Blis", napomenu Pelorat. "Nemam pojma šta su sve stavili unutra, ali verujem da će vam se dopasti."
<BR>&nbsp;&nbsp;&nbsp;&nbsp;&nbsp;"Pa, probaću malo", odgovori Blis sumnjičavo.
<BR>&nbsp;&nbsp;&nbsp;&nbsp;&nbsp;"Da li su žitelji Gee vegetarijanci?" upita Pelorat.
<BR>&nbsp;&nbsp;&nbsp;&nbsp;&nbsp;"Mnogi jesu." Blis energično klimnu. "Zavisi od toga kakva je ishrana potrebna svakom pojedinačnom telu. U poslednje vreme baš ne marim za meso, te pretpostavljam da mi nije ni potrebno. A nisam ni izgorela od želje za nečim slatkim. Sir ima izvanredan ukus, kao i račići. Međutim, bojim se da ću morati da skinem neki kilogram." Ona se pljesnu po zadnjici, koja odjeknu jedrim zvukom. "Odavde moram da sklonim dva do tri kilograma."
<BR>&nbsp;&nbsp;&nbsp;&nbsp;&nbsp;"Ne vidim zbog čega", reče Pelorat. "Bar vam je udobno kad sedite."
<BR>&nbsp;&nbsp;&nbsp;&nbsp;&nbsp;Blis se osvrnu nastojeći da što je moguće više osmotri od svojih leđa i zadnjice. "Pa, na kraju krajeva, nije ni važno. Telesna težina čas se diže, čas pada. Nema nikakve potrebe da se i oko toga brinem."
<BR>&nbsp;&nbsp;&nbsp;&nbsp;&nbsp;Treviz je sve vreme ćutao, noseći se sa Dalekom zvezdom. Malo je suviše oklevao da uđe na orbitu, i donji slojevi planetine ekosfere sada su bučno promicali kraj njih. Malo po malo, brod mu je sve više izmicao kontroli; činilo se kao da je još neko, u međuvremenu, naučio kako da upravlja gravitacionim pogonom. Daleka zvezda, krećući se naizgled sama od sebe, odjednom zaokrenu uvis, prema tanjim slojevima planetarnog omotača, i naglo uspori. A onda pronađe vlastitu putanju i krenu njome blago naniže.
<BR>&nbsp;&nbsp;&nbsp;&nbsp;&nbsp;Blis se ni ne osvrnu na škripav zvuk koji je izazivao otpor vazduha; ona ljupko šmrknu na miris pare što se dizala iz posude i primeti: "Mora biti da je u redu, Pel, jer u suprotnom ne bi tako lepo mirisalo i ja ne bih imala želju ni da je okušam." Ona umoči prst u posudu, a onda ga stavi u usta i liznu. "Bili ste u pravu, Pel. To su račići, ili nešto slično. Divno!"
<BR>&nbsp;&nbsp;&nbsp;&nbsp;&nbsp;Treviz napusti računar s izrazom dubokog nezadovoljstva.
<BR>&nbsp;&nbsp;&nbsp;&nbsp;&nbsp;"Mlada gospo", obrati joj se on kao da je tek sada prvi put ugledao.
<BR>&nbsp;&nbsp;&nbsp;&nbsp;&nbsp;"Zovem se Blis", odvrati Blis odlučno.
<BR>&nbsp;&nbsp;&nbsp;&nbsp;&nbsp;"Pa dobro, Blis! Znali ste naša imena."
<BR>&nbsp;&nbsp;&nbsp;&nbsp;&nbsp;"Tako je, Treva."
<BR>&nbsp;&nbsp;&nbsp;&nbsp;&nbsp;"Kako to?"
<BR>&nbsp;&nbsp;&nbsp;&nbsp;&nbsp;"Bilo je neophodno da ih znam, kako bih mogla izvršiti svoj zadatak. Eto."
<BR>&nbsp;&nbsp;&nbsp;&nbsp;&nbsp;"Da li znate ko je Mun Li Kompor?"
<BR>&nbsp;&nbsp;&nbsp;&nbsp;&nbsp;"Znala bih - da je bilo neophodno da znam. Ali budući da ne znam ko je on, to znači da g. Kompor ne dolazi ovamo." Ona za trenutak zastade. "Što se toga tiče, niko ne dolazi ovamo osim vas dvojice."
<BR>&nbsp;&nbsp;&nbsp;&nbsp;&nbsp;"Videćemo."
<BR>&nbsp;&nbsp;&nbsp;&nbsp;&nbsp;On pogIeda nadole. Bila je to planeta okružena oblacima. Nije to bio debeo, neproziran omotač; iako je u njemu bilo neverovatno pravilno raspoređenih praznina, nije se mogao do kraja jasno sagledati nijedan deo planetine površine.
<BR>&nbsp;&nbsp;&nbsp;&nbsp;&nbsp;On se prebaci na mikrotalase i radarskop zasvetluca. Površina planete izgledala je baš kao i nebo nad njom - u stvari, kao njegov odraz. Činilo se kao da je planeta bila svet sastavljen od ostrvaca - poput Terminusa, ali u većoj meri. Nijedno od tih ostrva nije bilo izrazitije veličine - i nijedno nije bilo potpuno izdvojeno. Činilo se kao da se približavaju kakvom planetarnom arhipelagu. Orbita broda bila je prilično iskošena u odnosu na ekvatorijalnu ravan, ali nigde nije bilo ni traga polovima.
<BR>&nbsp;&nbsp;&nbsp;&nbsp;&nbsp;Na vidiku nije bilo ni nepogrešivih znakova nejednako raspoređenih ljudskih staništa - kao što bi se, na primer, moglo zaključiti na osnovu svetala na gornjoj strani planete.
<BR>&nbsp;&nbsp;&nbsp;&nbsp;&nbsp;"Da li ćemo se, Blis, spustiti u blizini glavnog grada?" upita Treviz.
<BR>&nbsp;&nbsp;&nbsp;&nbsp;&nbsp;Ona ravnodušno odgovori: "Gea će vas već spustiti tamo gde bude najpogodnije."
<BR>&nbsp;&nbsp;&nbsp;&nbsp;&nbsp;"Više bih voleo, ipak, da to bude u blizini nekog velikog grada."
<BR>&nbsp;&nbsp;&nbsp;&nbsp;&nbsp;"Mislite, zapravo - u blizini nekog velikog ljudskog prebivalista?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"To zavisi od Gee."
<BR>&nbsp;&nbsp;&nbsp;&nbsp;&nbsp;Brod nastavi da se kreće svojom silaznom putanjom, i Treviz pokuša da se zabavi pogađanjem na koje će se ostrvo spustiti.
<BR>&nbsp;&nbsp;&nbsp;&nbsp;&nbsp;Ma koje bilo, činilo se sasvim izvesnim da će sleteti za manje od jednog sata.
<BR>
<BR>&nbsp;&nbsp;&nbsp;&nbsp;&nbsp;73.
<BR>&nbsp;&nbsp;&nbsp;&nbsp;&nbsp;Brod je sleteo meko, gotovo poput perceta, bez ikakvog potresa, bez ikakvog neprijatnog gravitacionog efekta. Zatim iziđoše, jedno za drugim: najpre Blis, onda Pelorat, i konačno Treviz.
<BR>&nbsp;&nbsp;&nbsp;&nbsp;&nbsp;Vreme je bilo veoma slično ranom letu u gradu Terminusu. Mogao se osetiti blag povetarac; s neba - prošaranog retkim oblačićima, blistavo je sjalo sunce stvarajući ugođaj kasnog jutra. Tle pod njihovim nogama bilo je zeleno; u jednom pravcu mogli su se videti zbijeni nizovi drveća što su podsećali na voćnjak dok se u drugom naslućivala daleka tanka crta koja je, najverovatnije, predstavljala obalu mora.
<BR>&nbsp;&nbsp;&nbsp;&nbsp;&nbsp;Malo po strani i iznad njihovih glava začu se neko jedva odredljivo zujanje: mogli su to biti insekti, neka hitra ptičica ili bilo kakvo leteće stvorenjce, dok je s druge strane dopiralo neko klak-klak - po svoj prilici od kakvog aparata s obližnjeg ratarskog imanja.
<BR>&nbsp;&nbsp;&nbsp;&nbsp;&nbsp;Pelorat progovori prvi, ali začudo, ne spomenu ništa od svega što beše čuo ili video. On duboko, pomalo škripavo uvuče vezduh punim plućima i reče: "Ah, kako divno miriše! Baš kao upravo ispečena jabukovača!"
<BR>&nbsp;&nbsp;&nbsp;&nbsp;&nbsp;"Ono tamo je, po svoj prilici, voćnjak s jabukama", reče Treviz, "i sada bar znamo o ovom mestu toliko - da ovde prave jabukovaču."
<BR>&nbsp;&nbsp;&nbsp;&nbsp;&nbsp;"S druge strane, na vašem brodu", reče Blis, "mirisalo je na... Eto, osećao se užasan miris."
<BR>&nbsp;&nbsp;&nbsp;&nbsp;&nbsp;"Niste se žalili i dok ste bili na brodu", zareža na nju Treviz.
<BR>&nbsp;&nbsp;&nbsp;&nbsp;&nbsp;"Morala sam da budem učtiva. Bila sam vaš gost."
<BR>&nbsp;&nbsp;&nbsp;&nbsp;&nbsp;"Zar ima nečeg naročito lošeg u tome da čovek do kraja ostane učtiv?"
<BR>&nbsp;&nbsp;&nbsp;&nbsp;&nbsp;"Sada sam na svom svetu. Vi ste sada gost. Vi treba da budete učtivi."
<BR>&nbsp;&nbsp;&nbsp;&nbsp;&nbsp;"Po svoj je prilici, Golane, u pravu u pogledu mirisa", primeti Pelorat. "Postoji li ikakva mogućnost da malo provetrimo brod?"
<BR>&nbsp;&nbsp;&nbsp;&nbsp;&nbsp;"Postoji", prasnu Treviz. "Možemo to učiniti - ukoliko nam ovo stvorenjce pruži čvrsta uveravanja da niko neće vršljati po brodu. Već nam je dokazala da je u stanju da brod sasvim potčini svojoj volji."
<BR>&nbsp;&nbsp;&nbsp;&nbsp;&nbsp;Blis se ispravi do svoje pune visine. "Nisam baš 'stvorenjce', i ukoliko je uslov da se brod provetri taj da niko ne kroči na njega, mogu vam odmah reći da će biti pravo zadovoljstvo ispuniti ga."
<BR>&nbsp;&nbsp;&nbsp;&nbsp;&nbsp;"A sada, možete li nas odvesti do te osobe - ma ko ona bila - koju nazivate Geom?" upita Treviz.
<BR>&nbsp;&nbsp;&nbsp;&nbsp;&nbsp;Blis se nasmeja. "Trev, ne znam da li ćete biti u stanju da poverujete - ali ja sam Gea."
<BR>&nbsp;&nbsp;&nbsp;&nbsp;&nbsp;Treviz se zagleda u nju. Često je čuo kako se fraza 'usredsrediti se na jednu jedinu misao' koristi u metaforičkom smislu. Sada, po prvi put u životu, imao je osećaj da mu se to dešava u doslovnom značenju te reči. On najzad uspe da izgovori: "Vi?"
<BR>&nbsp;&nbsp;&nbsp;&nbsp;&nbsp;"Da, ja. I ovo drveće. I onaj zečić, tamo u travi. I onaj čovek koga možete videti kroz drveće. Vascela planeta i sve na njoj je Gea. Svi smo mi nezavisna stvorenja - svi predstavljamo individualne organizme - ali istovremeno, svi delimo zajedničku svest. Neorganska materija same planete čini to u najmanjoj meri, različiti oblici života u različitom obimu, a ljudska bića ponajvise - ali svi doprinosimo."
<BR>&nbsp;&nbsp;&nbsp;&nbsp;&nbsp;"Ja mislim, Trevize, da je ovde, u pogledu Gee, u pitanju neka vrsta kolektivne svesti."
<BR>&nbsp;&nbsp;&nbsp;&nbsp;&nbsp;Treviz klimnu. "Shvatio sam... Ali, Blis, ko u tom slučaju upravlja ovim svetom?"
<BR>&nbsp;&nbsp;&nbsp;&nbsp;&nbsp;"On upravlja sam sobom", odgovori Blis. "Ovo drveće raste u skladu sa svojim vlastitim potrebama. Umnožava se samo do one mere do koje je potrebno zameniti onaj deo koji iz bilo kog razloga umire. Ljudi, sa svoje strane, ubiru samo onoliko jabuka koliko im je potrebno; druge životinje, uključujući i insekte, uzimaju za hranu svoj deo - i samo svoj deo."
<BR>&nbsp;&nbsp;&nbsp;&nbsp;&nbsp;"Znači, i insekti tačno znaju koji je, njihov deo, je li tako?" upita Treviz.
<BR>&nbsp;&nbsp;&nbsp;&nbsp;&nbsp;"Da, znaju - na određen način. Povremeno, kada je potrebno, pada kiša, a sa vremena na vreme ima i pravih pljuskova - kada su oni potrebni. Takođe, kada je i to potrebno, imamo mnoštvo sušnih dana."
<BR>&nbsp;&nbsp;&nbsp;&nbsp;&nbsp;"Znači, i kiša ovde tačno zna šta joj valja činiti, je li tako?"
<BR>&nbsp;&nbsp;&nbsp;&nbsp;&nbsp;"Tako je", odgovori Blis ozbiljnim glasom. "Eto, zar sve te različite ćelije u vašem telu takođe ne znaju šta im je činiti? Kada da rastu - i kada da prestanu da rastu? Kada da stvaraju izvesne supstance i kada da to ne čine - a kada treba da ih stvaraju, onda u kolikom broju, ni manje ni više nego što je potrebno? Svaka je ćelija, u izvesnom smislu, jedna nezavisna hemijska fabrika, ali sve se one snabdevaju sirovinama iz jednog zajedničkog skladista stvorenog zahvaljujući zajedničkom sistemu snabdevanja i sve odbacuju nepotrebne otpatke putem zajedničkih kanala; pri svemu tome, sve one daju svoj doprinos zajedničkoj, kolektivnoj svesti."
<BR>&nbsp;&nbsp;&nbsp;&nbsp;&nbsp;"Pa, to je izvanredno", primeti Pelorat, očigledno oduševIjen. "Ono što tvrdite, zapravo, jeste da je čitava ova planeta jedan superorganizam i da ste vi samo jedna njegova ćelija."
<BR>&nbsp;&nbsp;&nbsp;&nbsp;&nbsp;"Ja samo pokušavam da izvedem analogiju, ne da odredim identitet. Mi jesmo analogni ćelijama, ali nismo identični sa njima - shvatate li?"
<BR>&nbsp;&nbsp;&nbsp;&nbsp;&nbsp;"Ali u izvesnom smislu", upita Treviz, "zar vi niste ćelije jednog organizma?"
<BR>&nbsp;&nbsp;&nbsp;&nbsp;&nbsp;"Što se ćelija tiče, mi jesmo sačinjeni od ćelija i imamo zajedničku svest. Ta kolektivna svest, ta svest jednog individualnog organizma - ljudskog bića - u lično mom slučaju..."
<BR>&nbsp;&nbsp;&nbsp;&nbsp;&nbsp;"Ima telo zbog koga bi mnogi muškarci pošli u smrt?"
<BR>&nbsp;&nbsp;&nbsp;&nbsp;&nbsp;"Tačno. Moja svest daleko prevazilazi svest svake pojedinačne ćelije - gotovo do neverovatnosti. Činjenica da, s druge strane, predstavljamo deo jedne još veće kolektivne svesti, na još višem nivou, ne svodi nas na razinu ćelija. Ja ostajem ljudsko biće - ali iznad nas je jedna kolektivna svest do te mere izvan mog domašaja koliko je i moja vlastita svest izvan domašaja ćelija koje sačinjavaju moja mišićna vlakna."
<BR>&nbsp;&nbsp;&nbsp;&nbsp;&nbsp;"Pa ipak, nema sumnje da je neko izdao naređenje da se preuzme kontrola nad našim brodom", primeti žustro Treviz.
<BR>&nbsp;&nbsp;&nbsp;&nbsp;&nbsp;"Ne, ne neko! Gea je to naredila. Svi mi smo izdali to naređenje."
<BR>&nbsp;&nbsp;&nbsp;&nbsp;&nbsp;"I drveće... i ovo tle, Blis?"
<BR>&nbsp;&nbsp;&nbsp;&nbsp;&nbsp;"Oni su veoma malo doprineli - ali su doprineli. Čujte, ako neki muzičar stvara simfoniju - da li se pitate koja je baš ćelija u njegovom telu tražila da se simfonija stvori i nadgledala izvršenje svog naloga?"
<BR>&nbsp;&nbsp;&nbsp;&nbsp;&nbsp;"Znači, prema tome", reče Pelorat, "zajednički um, da tako kažem, kolektivne svesti daleko je moćniji od nekog individualnog uma, baš kao što je i neki mišić znatno jači od svake od svojih pojedinačnih ćelija. Sledstveno tome, Gea je mogla na daljinu ovladati našim brodom na taj način što je uspostavila kontrolu nad našim računarom - a da, pri tom, nijedan pojedinačni um ne bi to sam mogao učiniti."
<BR>&nbsp;&nbsp;&nbsp;&nbsp;&nbsp;"Savršeno ste shvatili, Pel", reče Blis.
<BR>&nbsp;&nbsp;&nbsp;&nbsp;&nbsp;"Shvatio sam i ja", primeti Treviz. "Nije to baš tako teško shvatiti. Ali šta zapravo želite od nas? Nismo došli s neprijateljskim namerama. Tražimo samo neka obaveštenja. Zbog čega ste nas zarobili?"
<BR>&nbsp;&nbsp;&nbsp;&nbsp;&nbsp;"Da bismo razgovarali s vama."
<BR>&nbsp;&nbsp;&nbsp;&nbsp;&nbsp;"Mogli ste s nama razgovarati i na brodu."
<BR>&nbsp;&nbsp;&nbsp;&nbsp;&nbsp;Blis, ozbiljna izraza na licu, zavrte glavom. "Ja nisam ovlašćena za to."
<BR>&nbsp;&nbsp;&nbsp;&nbsp;&nbsp;"Ali zar ne činite deo zajedničkog uma?"
<BR>&nbsp;&nbsp;&nbsp;&nbsp;&nbsp;"Da, ali ja nisam u stanju da letim kao ptica, da zujim kao insekt, ili da porastem visoko kao neko drvo. Činim samo ono što najbolje umem i nisam prava osoba koja bi vam mogla dati željena obaveštenja - premda sam mogla lako biti osposobljena i za to."
<BR>&nbsp;&nbsp;&nbsp;&nbsp;&nbsp;"Ko je ocenio za šta ste vi, zapravo, sposobni?"
<BR>&nbsp;&nbsp;&nbsp;&nbsp;&nbsp;"Svi oni."
<BR>&nbsp;&nbsp;&nbsp;&nbsp;&nbsp;"A ko će nam dati željena obaveštenja?"
<BR>&nbsp;&nbsp;&nbsp;&nbsp;&nbsp;"Dom."
<BR>&nbsp;&nbsp;&nbsp;&nbsp;&nbsp;"A ko je Dom?"
<BR>&nbsp;&nbsp;&nbsp;&nbsp;&nbsp;"Pa", reče Blis, "njegovo pravo ime je Endomandiovizamrondejaso - i tako dalje. Različite osobe ga u različitim trenucima oslovljavaju koristeći različite slogove, ali ja ga poznajem kao Doma i verujem da ćete mu se i vi tako obraćati. On, vrlo verovatno, daje veći doprinos Gei od bilo koga drugog i živi na ovom ostrvu. Tražio je da se sretne s vama i dobio saglasnost."
<BR>&nbsp;&nbsp;&nbsp;&nbsp;&nbsp;"Od koga je dobio saglasnost?" upita Treviz - i odmah sam odgovori na svoje pitanje: "Da, znam; od svih vas."
<BR>&nbsp;&nbsp;&nbsp;&nbsp;&nbsp;Blis potvrdno klimnu.
<BR>&nbsp;&nbsp;&nbsp;&nbsp;&nbsp;"Blis, kada ćemo se sresti sa Domom?" upita uznemireno Pelorat.
<BR>&nbsp;&nbsp;&nbsp;&nbsp;&nbsp;"Odmah. Ukoliko ste spremni da pođete sa mnom, odvešću vas do njega, Pel. I vas, Trev, razume se."
<BR>&nbsp;&nbsp;&nbsp;&nbsp;&nbsp;"A onda ćete nas napustiti?" upita Pelorat.
<BR>&nbsp;&nbsp;&nbsp;&nbsp;&nbsp;"Vi ne želite da to učinim, Pel?"
<BR>&nbsp;&nbsp;&nbsp;&nbsp;&nbsp;"Istinu da kažem, ne."
<BR>&nbsp;&nbsp;&nbsp;&nbsp;&nbsp;"Tu smo, dakle", reče Blis povevši ih duž glatko popločanog puta što se protezao kraj samog voćnjaka. "Muškarci se uvek naprasno vezuju za mene. Čak i otmena starija gospoda postaju poput vatrenih dečaka."
<BR>&nbsp;&nbsp;&nbsp;&nbsp;&nbsp;Pelorat se nasmeja. "Ne verujem, Blis, da bih baš mogao računati na mladićku vatrenost, ali i kad bih je posedovao, mislim da bih s njom mogao biti spreman i na gore stvari."
<BR>&nbsp;&nbsp;&nbsp;&nbsp;&nbsp;"Ah, ne odbacujte tek tako svoju vatrenost", odvrati Blis. "U stanju sam da činim čuda."
<BR>&nbsp;&nbsp;&nbsp;&nbsp;&nbsp;Treviz se nestrpljivo umeša: "Kada konačno stignemo tamo kuda smo pošli, koliko ćemo morati da čekamo na tog vašeg Doma?"
<BR>&nbsp;&nbsp;&nbsp;&nbsp;&nbsp;"On će čekati vas. Na kraju krajeva, Dom-uz-pomoć-Gee godinama je predano radio na tome da vas dovede ovamo."
<BR>&nbsp;&nbsp;&nbsp;&nbsp;&nbsp;Treviz zastade kao ukopan i baci brz pogled na Pelorata koji tiho promrmlja: "Bili ste u pravu."
<BR>&nbsp;&nbsp;&nbsp;&nbsp;&nbsp;Blis, koja je gledala pravo pred sebe, mirno primeti:
<BR>&nbsp;&nbsp;&nbsp;&nbsp;&nbsp;"Poznato mi je, Trev, da ste podozrevali da ja/mi/Gea ispoljavamo zanimanje za vas."
<BR>&nbsp;&nbsp;&nbsp;&nbsp;&nbsp;"Ja/mi/Gea?" upita Pelorat blago.
<BR>&nbsp;&nbsp;&nbsp;&nbsp;&nbsp;Ona se okrenu i nasmeši mu se. "Raspolažemo nizom kombinacija pomoću kojih možemo izraziti sve oblike individualnosti što postoje na Gei. Mogu vam ih jednom objasniti, ali dotle je 'ja/mi/Gea' najbolje, mada ne i potpuno, odgovara onom što imam na umu... Molim vas, Trev, da krenemo. Dom nas očekuje, i ja ne bih želela da moram vaše noge prinuditi da se kreću mimo vaše volje. Ukoliko na njega niste naviknuti, to nije nimalo prijatan osećaj."
<BR>&nbsp;&nbsp;&nbsp;&nbsp;&nbsp;Treviz ponovo krenu. U brzom pogledu koji je uputio Blis jasno se očitavala najdublja sumnjičavost.
<BR>
<BR>&nbsp;&nbsp;&nbsp;&nbsp;&nbsp;74.
<BR>&nbsp;&nbsp;&nbsp;&nbsp;&nbsp;Dom je bio čovek u dubokoj starosti. Dve stotine pedeset slogova svog imena izgovorio je poput kakve muzičke fraze, bogate tonovima; ritmom.
<BR>&nbsp;&nbsp;&nbsp;&nbsp;&nbsp;"U izvesnom smislu", reče on, "to je i kratak opis mog života. Ono slušaocu - ili čitaocu, ili mentalisti - kaže ko sam, kakva je moja uloga bila u celini, i šta sam postigao. Pri svemu tome, tokom više od pedeset godina nije mi smetalo da budem oslovljavan samo kao Dom. Kada bi reč bila o nekom drugom Domu, bio sam oslovljavan i sa Domandio - a u mojim profesionalnim odnosima korišćene su i druge varijante. Jednom godišnje - na moj rođendan - izgovaram svoje puno ime u sebi, baš kao što sam ga sada, za vas, izgovorio naglas. Vrlo je delotvorno, ali se čovek, lično, oseća pomalo nelagodno."
<BR>&nbsp;&nbsp;&nbsp;&nbsp;&nbsp;Bio je visok i mršav - gotovo kost i koža. Mada su mu pokreti bili spori, duboko usađene oči blistale su gotovo neprirodnim mladalačkim sjajem. Njegov naglašeni nos bio je tanak i dug i širio se naglo oko nozdrva. Njegove ruke, ma koliko bile prošarane nabreklim venama, nisu odavale utisak staračke nemoći. Na sebi je imao dugu tuniku srebrnaste boje kao i njegova kosa. Dopirala mu je do članaka, a na nogama je imao otvorene sandale.
<BR>&nbsp;&nbsp;&nbsp;&nbsp;&nbsp;"Koliko vam je godina, gospodine?" upita Treviz.
<BR>&nbsp;&nbsp;&nbsp;&nbsp;&nbsp;"Molim vas, Trev, oslovljavate me sa Dom. Svaka druga vrsta obraćanja unosi notu formalnosti, i opterećuje slobodnu razmenu misli izmedu vas i mene. Računajući po Staračkom Galaktičkom Kalendaru sada mi je već devedeset tri, ali svoju pravu okruglu godišnjicu proslaviću tek kroz nekoliko meseci kada, računajući po geanskom merenju vremena, budem imao tačno devedeset godina."
<BR>&nbsp;&nbsp;&nbsp;&nbsp;&nbsp;"Ne bih vam, gos... Dome, dao više od sedamdeset pet", reče Treviz.
<BR>&nbsp;&nbsp;&nbsp;&nbsp;&nbsp;"Imajući u vidu geanske standarde, Trev, ni po čemu nisam izuzetan, ni po godinama ni po pojavi... Ali da najpre dovršimo obed?"
<BR>&nbsp;&nbsp;&nbsp;&nbsp;&nbsp;Pelorat pogleda u svoj tanjir, na kome su još stajali vidljivi ostaci nekog krajnje neraspoznatljivo i neodredljivo zgotovljenog obeda, i pomalo snebivljivo upita: Dome, dopuštate li mi da vam postavim jedno možda neugodno pitanje? Razume se, ukoliko vam se učini uvredljivim molim vas da mi kažete, i ja ću ga smesta povući."
<BR>&nbsp;&nbsp;&nbsp;&nbsp;&nbsp;"Samo napred", odgovori Dom, smešeći se. "Spreman sam da vam objasnim sve što u pogledu Gee može izazvati vasu znatiželju."
<BR>&nbsp;&nbsp;&nbsp;&nbsp;&nbsp;"Zbog čega?" naglo upita Treviz.
<BR>&nbsp;&nbsp;&nbsp;&nbsp;&nbsp;"Zbog toga što ste naši počasni gosti... Ali mogu li da čujem Pelovo pitanje?"
<BR>&nbsp;&nbsp;&nbsp;&nbsp;&nbsp;"Budući da sve na Gei daje doprinos zajedničkoj svesti kako to da vi - jedan deo tog zajedništva - možete jesti ovo što očigledno takođe predstavlja jedan njegov neotuđivi deo?"
<BR>&nbsp;&nbsp;&nbsp;&nbsp;&nbsp;"Dobro pitanje! Međutim, sve su stvari međusobno povezane. Mi moramo da jedemo i sve što nam služi kao hrana, biljke kao i životinje - čak i nežive materije - čini deo Gee. Ali s druge strane, vidite, mi ne ubijamo iz zadovoljstva ili sporta radi, niti, ubijajući, nanosimo nepotreban bol. Isto tako, ne nalazimo ništa posebno u veštini pripremanja naših obroka, jer na Gei jedemo samo zato što moramo. Niste uživali u svom obroku, je li tako, Pel? Ni vi, Trev? Pa, eto, obroci i nisu da se u njima uživa.
<BR>&nbsp;&nbsp;&nbsp;&nbsp;&nbsp;S druge strane, sve što je pojedeno ostaje, na kraju krajeva, trajan deo planetarne svesti. Dakle, pošto je nešto što sam pojeo uneseno u moje telo, ono i dalje i te kako učestvuje u ključnoj meri svesti. Kad umrem, i ja ću takode biti pojeden - makar to učinile samo bakterije što izazivaju truljenje - i u takvom stanju ja ću i dalje davati svoj doprinos celini - mada u neuporedivo manjoj meri. Ali delovi mene ponovo će jednog dana postati deo nekog drugog ljudskog bića, i samim tim deo mnogih."
<BR>&nbsp;&nbsp;&nbsp;&nbsp;&nbsp;"Neka vrsta seobe duša", primeti Pelorat.
<BR>&nbsp;&nbsp;&nbsp;&nbsp;&nbsp;"Čega, Pel?"
<BR>&nbsp;&nbsp;&nbsp;&nbsp;&nbsp;"Setio sam se jednog starog mita u koji još veruju na nekim svetovima."
<BR>&nbsp;&nbsp;&nbsp;&nbsp;&nbsp;"Ah! Nisam nikad čuo za njega. Morate mi ga jednom ispričati."
<BR>&nbsp;&nbsp;&nbsp;&nbsp;&nbsp;"Ali vaša individualna svest - ma šta bilo to što čini Doma - nikada se više neće u celosti uspostaviti?" upita Treviz.
<BR>&nbsp;&nbsp;&nbsp;&nbsp;&nbsp;"Ne, razume se da ne. Ali da li je to uopšte važno? Ja ću i dalje biti deo Gee, i to je najvažnije. Postoje među nama mistici koji se pitaju ne bi li trebalo da nastojimo da razvijemo kolektivnu svest o prošlim ovaploćenjima, ali osećaj je Gee da se to ne bi moglo postići ni na koji opipljiv način i da, jednostavno, ničemu korisnom ne bi ni poslužilo. U stvari, samo bi zamaglilo postojeću svest... Razume se, budući da se okolnosti menjaju moguće je da i Gea drugačije sagleda čitavu stvar - mada sumnjam da bi do toga moglo doći u predvidljivoj budućnosti."
<BR>&nbsp;&nbsp;&nbsp;&nbsp;&nbsp;"Ali, Dome, zbog čega morate da umrete?" upita Treviz. "Pogledajte samo sebe - u devedesetoj godini! Zar ne bi kolektivna svest mogla..."
<BR>&nbsp;&nbsp;&nbsp;&nbsp;&nbsp;Po prvi put, Dom se namršti. "Nipošto", odgovori on.
<BR>&nbsp;&nbsp;&nbsp;&nbsp;&nbsp;"Moj doprinos nije mogao biti veći. Svako novo pojedinačno biće slaže molekule i gene u nešto novo. Novi talenti, nove sposobnosti - novi doprinos Gei. Moramo ih imati - a jedina mogućnost za to jeste da im napravimo mesta. Ja sam doprineo više od većine drugih, ali čak i ja imam svoje granice i već sam im se sasvim približio. Želja da se živi i pošto je čoveku istekao životni vek nije uopšte jača od želje da se umre pre no što bi do toga došlo."
<BR>&nbsp;&nbsp;&nbsp;&nbsp;&nbsp;A onda, kao da mu se učinilo da je u jedno prijatno veče uneo dah turobnosti, on ustade i pruži ruke prema svojim gostima. "Hajde, Trev, Pel, pređimo u moj studio, da vam pokažem neke primerke iz moje lične umetničke zbirke. Nadam se da nećete zameriti jednom starcu što i iz njega progovara nešto poput male taštine."
<BR>&nbsp;&nbsp;&nbsp;&nbsp;&nbsp;Zatim ih odvede u jednu obližnju prostoriju gde je, na jednom stočiću kružnog oblika, stajalo više zamagljenih sočiva povezanih u parove.
<BR>&nbsp;&nbsp;&nbsp;&nbsp;&nbsp;"Ovo su", reče s ponosom Dom, "učesnici koje sam ja sam izradio. Nisam baš neki veliki majstor, ali sam se specijalizovao u materijalnim stvarima, za koje se drugi preterano ne zanimaju."
<BR>&nbsp;&nbsp;&nbsp;&nbsp;&nbsp;"Mogu li da uzmem u ruke neki od njih?" upita Pelorat. "Čine mi se krhkim."
<BR>&nbsp;&nbsp;&nbsp;&nbsp;&nbsp;"Uopšte nisu. Možete, čak, i da ih tresnete o pod... Ili bolje, nemojte. Udar bi ipak mogao poremetiti oštrinu prizora."
<BR>&nbsp;&nbsp;&nbsp;&nbsp;&nbsp;"Dome, kako se upotrebljavaju?"
<BR>&nbsp;&nbsp;&nbsp;&nbsp;&nbsp;"Stavite ih ispred očiju: sasvim će lepo prianjati. Ne propuštaju svetlost. U stvari, upravo suprotno: prigušuju svetlost, koja bi mogla odvući vašu pažnju - mada će nadražaj, putem vidnog nerva stići do vašeg mozga. Vaša se svest na taj način bitno izoštrava, omogućujući vam da sagledate Geu u mnoštvu njenih pojavnosti. Drugim rečima, ako pogledate u ovaj zid, sagledaćete ga onakvim kakvim se on prikazuje samom sebi."
<BR>&nbsp;&nbsp;&nbsp;&nbsp;&nbsp;"Fantastično", promrmlja Pelorat. "Dozvoljavate li da probam?"
<BR>&nbsp;&nbsp;&nbsp;&nbsp;&nbsp;"Razume se, Pel. Uzmite bilo koji. Svaki je tako izrađen da prikazuje zid - ili bilo koju drugu, neživu materijalnu tvar - u različitim aspektima njegove, odnosno njene svesti."
<BR>&nbsp;&nbsp;&nbsp;&nbsp;&nbsp;Pelorat uze jedan par sočiva i stavi ih na oči. Stajala su mu kao da su prirasla. On se zagleda, i dugo vremena osta tako bez ijednog pokreta.
<BR>&nbsp;&nbsp;&nbsp;&nbsp;&nbsp;"Kada završite", napomenu Don, "samo pritisnite oba sočiva i potisnite ih jedno prema drugom; odmah će se otkačiti."
<BR>&nbsp;&nbsp;&nbsp;&nbsp;&nbsp;Pelorat ga posluša, brzo nekoliko puta zatrepta a onda protrlja oči.
<BR>&nbsp;&nbsp;&nbsp;&nbsp;&nbsp;"Šta ste videli?" upita Dom.
<BR>&nbsp;&nbsp;&nbsp;&nbsp;&nbsp;"Teško je to opisati", odgovori Pelorat. "Imao sam utisak da zid počinje da svetluca i blista, a onda je, odjednom, postao providan. Izgledalo je kao da prikazuje svoju unutrašnju strukturu i da neprestano menja svoje unutrašnje simetrije. Ja... Žao mi je, Dome, ali zaista nisam uočio ništa posebno."
<BR>&nbsp;&nbsp;&nbsp;&nbsp;&nbsp;Dom uzdahnu. "Vi niste deo Gee, ne dajete joj ništa, te stoga niste u mogućnosti da vidite ono što mi vidimo. Toga sam se i plašio. Baš šteta! Ali uveravam vas, mada u ovim učesnicima uživamo prvenstveno u estetskom pogledu, oni imaju i svoju praktičnu namenu. Srećan zid je dugovečan zid, trajan zid, pouzdan zid, koristan zid."
<BR>&nbsp;&nbsp;&nbsp;&nbsp;&nbsp;"Srećan zid?" upita Treviz, ovlaš se osmehnuvši.
<BR>&nbsp;&nbsp;&nbsp;&nbsp;&nbsp;"Postoji bledi osećaj koji zid doživljava i koji sasvim odgovara onome što mi nazivamo 'srećom'. Zid je srećan kada je lepo uobličen, kada čvrsto stoji na svojim temeljima, kada svi njegovi delovi tvore jasan sklad, ne proizvodeći nikakve potrese. Zid se može lepo uobličiti pomoču matematičkih principa, ali korišćenjem odgovarajućeg učesnika njegova se struktura može fino izbrusiti sve do, gotovo, atomskog sastava. Nijedan skulptor ovde na Gei ne bi bio u stanju da, bez korišćenja ovakvih pomno izrađenih učesnika, uobliči prvoklasno umetničko delo; a ovakvi učesnici, koje ja pravim, smatraju se najboljim - ako mi dozvolite da to baš ja kažem.
<BR>&nbsp;&nbsp;&nbsp;&nbsp;&nbsp;"Učesnici živih tvari, koji, inače, nisu moje područje" - nastavi Dom s onom vrstom uzbuđenja koja se obično sreće kod osoba duboko vezanih za svoj hobi - "pružaju nam, shodno svojoj nameni, neposredan uvid u ekološku ravnotežu. Ekološka ravnoteža na Gei prilično je jednostavna, kao, uostalom, i na svim drugim svetovima; ali ovde, u najmanju roku, nastojimo da je učinimo složenijom, čime bi se u ogromnoj meri obogatila ukupna svest planete."
<BR>&nbsp;&nbsp;&nbsp;&nbsp;&nbsp;Treviz podiže ruku, kao da želi da zaustavi ovaj izliv govorljivosti, davši znak da želi da dođe do reči. "Ali kako zate da jedna planeta može postići složeniju ekološku ravnotežu, dok sve druge imaju jednostavnu?" upita on izazovno.
<BR>&nbsp;&nbsp;&nbsp;&nbsp;&nbsp;"Ah", odgovori Dom, lukavo čkiljeći očima, "želite, dakle, da iskušate jednog starca? Poznato vam je, isto tako dobro kao i meni samom, da je Zemlja, prvobitni dom čovečanstva, imala izvanredno složenu ekološku ravnotežu. U stvari, samo svetovi koji su iz nje proistekli imaju jednostavnu ekološku ravnotežu."
<BR>&nbsp;&nbsp;&nbsp;&nbsp;&nbsp;Međutim, ni Pelorat nije mogao dozvoliti da ostane po strani. "Upravo to i jeste problem pred kojim sam se nalazio čitavog svog života. 'Zbog čega je jedino Zemlja, od toliko drugih svetova, imala složenu ekološku ravnotežu? Zbog čega su milioni i milioni drugih svetova u Galaksiji - sposobnih da začnu život - razvili tek kržljavu vegetaciju, zajedno sa malim, životinjskim, neinteligentnim životnim oblicima?"
<BR>&nbsp;&nbsp;&nbsp;&nbsp;&nbsp;"Imamo jednu priču koja govori o tome - mada je možda u pitanju samo bajka", odgovori Dom. "Ne mogu tvrditi da je istinita, u stvari, kad se dobro pogleda baš i deluje kao proizvod mašte."
<BR>&nbsp;&nbsp;&nbsp;&nbsp;&nbsp;Upravo u ovom času Blis, koja nije prisustvovala njihovom obroku, uđe u sobu, smešeći se Peloratu. Na sebi je imala srebrnastu, gotovo potpuno providnu bluzu.
<BR>&nbsp;&nbsp;&nbsp;&nbsp;&nbsp;Pelorat smesta ustade. "Pomislio sam da ste nas sasvim napustili."
<BR>&nbsp;&nbsp;&nbsp;&nbsp;&nbsp;"Nipošto. Morala sam da pripremim izveštaj, a imala sam i još neka posla. Dome, dopuštate li mi da vam se pridružim?"
<BR>&nbsp;&nbsp;&nbsp;&nbsp;&nbsp;Dom je takođe ustao (jedino je Treviz ostao da sedi). "Više si nam nego dobrodošla; prava si radost za ove stare oči."
<BR>&nbsp;&nbsp;&nbsp;&nbsp;&nbsp;"Upravo sam zbog toga i obukla ovu bluzu. Pel je iznad tih stvari, a Trev ih jednostavno ne voli."
<BR>&nbsp;&nbsp;&nbsp;&nbsp;&nbsp;"Ako zaista mislite da sam iznad takvih stvari, Blis, mogli biste se jednog dana grdno iznenaditi", iznebuha će Pelorat.
<BR>&nbsp;&nbsp;&nbsp;&nbsp;&nbsp;"Biće to divno iznenađenje", odvrati Blis i sede. Dom i Pel takođe sedoše. "Molim vas, samo nastavite započeti razgovor."
<BR>&nbsp;&nbsp;&nbsp;&nbsp;&nbsp;"Upravo sam nameravao da našim gostima ispričam priču o Večnosti", reče Dom. "Da biste shvatili priču, morate najpre prihvatiti činjenicu da postoji još čitavo mnoštvo različitih univerzuma - u stvari, beskrajno mnogo njih. Svaki pojedinačni događaj može se dogoditi, ali i ne mora da se dogodi; može se dogoditi na ovaj ili onaj način; i u potonjem toku događanja iz svakog od tih alternativnih događaja proisteći će potonji događaji čija će međusobna različitost bar donekle biti vidljiva.
<BR>&nbsp;&nbsp;&nbsp;&nbsp;&nbsp;Bilo je moguće da se Blis ne pojavi baš u ovom trenutku; ili da nam se pridruži malo ranije; ili da, pošto je došla upravo sada, na sebi nema baš ovu bluzu; ili, na primer, pojavivši se u ovoj bluzi mogla je da se, mimo svog ljupkog običaja, ne poigra nestašno sa dvojicom staraca. U okviru bilo koje od ovih mogućnosti - ili bilo koje od bezbroj drugih mogućnosti vezanih za njen dolazak ovamo - događaji bi posle toga poprimili sasvim drugačiji tok. Tako bi uvek bilo sa svakom varijacijom svakog drugog događaja, ma koliko se on možda činio beznačajnim."
<BR>&nbsp;&nbsp;&nbsp;&nbsp;&nbsp;Treviz se nestrpljivo promeškolji. "Čini mi se da je to nekad bila opšte prihvaćena špekulacija u kvantnoj fizici - u stvari, jedno od onih drevnih razmišljanja."
<BR>&nbsp;&nbsp;&nbsp;&nbsp;&nbsp;"Ah, znači, nije vam nepoznata? Ali da nastavimo. Zamislite, dakle, da je ljudima moguće da održe beskrajan broj univerzuma, da se po volji kreću iz jednog u drugi, i da između tog beskrajnog niza mogućnosti mogu da biraju 'pravu' - ma šta to, u ovom slučaju, moglo značiti."
<BR>&nbsp;&nbsp;&nbsp;&nbsp;&nbsp;"Pratim ono što govorite i sasvim lepo zamišljam koncept koji izlažete; međutim, ne mogu naterati sebe da prihvatim da je takvo nešto ikada bilo ostvarljivo", primeti Treviz.
<BR>&nbsp;&nbsp;&nbsp;&nbsp;&nbsp;"Ni ja, bar u celini posmatrano", odgovori Dom, "a to je i bio razlog što sam rekao da sve to zvuči kao bajka. Pri svemu tome, priča kaže da su postojali oni koji su se mogli slobodno kretati kroz vreme, istražujući beskonačna preplitanja neke moguće sivarnosti. Ti su ljudi nazivali sebe Večnima, a kada bi se našli izvan vremena govorili bi da se nalaze u Večnosti.
<BR>&nbsp;&nbsp;&nbsp;&nbsp;&nbsp;Njihov je zadatak bio da odaberu jednu odredenu Stvarnost koja bi najviše odgovarala potrebama čovečanstva. Vršili su, do u beskonačnost, stalno nova prilagođavanja - priča se, pritom, upušta u bezbroj pojedinosti, jer moram vam priznati, bila je sročena u obliku prekomerno dugačkog epa. Konačno su pronašli (kako bar priča kazuje) univerzum u kome je Zemlja bila jedina planeta u čitavoj Galaksiji na kojoj je postojao složen ekološki sistem, i na kojoj je bio moguć razvoj inteligentne vrste sposobne da izgradi visoku tehnologiju.
<BR>&nbsp;&nbsp;&nbsp;&nbsp;&nbsp;A onda su zaključili da je upravo to stanje koje čovečanstvu pruža najveći mogući stepen bezbednosti. I tako su zamrzli dalji tok zbivanja, proglasili ovo stanje za Stvanost i obustavili sve dalje operacije. I mi, tako, sada živimo u jednoj Galaksiji u kojoj obitavaju samo ljudska bića, zajedno sa obiljem biljaka, velikim brojem životinja i mikroskopski sitnim oblicima života koje su - namerno ili mimo svoje volje - vukli sa sobom od jedne planete do druge, da bi, konačno, svi ti životni oblici prevladali nad prvobitim oblicima života začetim na tim kasnije naseljenim svetovima.
<BR>&nbsp;&nbsp;&nbsp;&nbsp;&nbsp;Negde, u zamagljenim dubinama mogućnosti postoje i druge Stvarnosti; u njima Galaksija pruža utočište mnogim drugim inteligentnim vrstama. Međutim, njih je nemoguće dosegnuti. U ovoj našoj Stvarnosti mi smo sami. Ali iz svakog postupka i iz svakog događaja u ovoj našoj Stvarnosti proishode dalja račvanja, pri čemu samo jedan od tokova, u svakom pojedinačnom slučaju, predstavlja istinsko ishodište te Stvarnosti; na taj način javlja se ogroman broj - zapravo, možda bezbroj mogućih univerzuma koji iz nas ishode, ali, po svemu sudeći, svi oni nose u sebi ovu jednovrsnu Galaksiju u kojoj upravo živimo... Ili bi možda trebalo da kažem, sve su te mogućnosti, osim zanemarljivo malog postotka, u ovom pogledu međusobne slične, budući da bi bilo nerazborito unapred otpisati bilo šta u situaciji u kojoj se broj mogućnosti bliži beskonačnosti."
<BR>&nbsp;&nbsp;&nbsp;&nbsp;&nbsp;On zastade, jedva primetno sleže ramenima, i dodade: "U svakom slučaju, tako bar priča kazuje. Priča seže duboko u prošlost, mnogo pre utemeljenja Gee. Mada, kako rekoh, ne mogu tvrditi da je istinita."
<BR>&nbsp;&nbsp;&nbsp;&nbsp;&nbsp;Ostalo troje pažljivo su ga slušali. Blis je potvrđivala klimajući glavom, kao da je reč o nečemu što je već ranije čula i kao da sada samo proverava iscrpnost Domovog iskaza.
<BR>&nbsp;&nbsp;&nbsp;&nbsp;&nbsp;Pelorat je duže od jednog minuta mirno i svečano ćutao, a onda čvrsto stisnu ivice udobne naslonjače u kojoj je sedeo.
<BR>&nbsp;&nbsp;&nbsp;&nbsp;&nbsp;"Ne", reče on pomalo prigušenim glasom, "to ništa ne menja na stvari. Ne postoji način da se, bilo posmatranjem bilo razmišljanjem, dokaže istinitost priče, te stoga, mislim da ćemo uvek morati na nju da gledamo kao na zanimljivu špekulaciju; ali ipak, nezavisno od toga - zamislimo da je istinita! Univerzum u kome živimo i dalje je onaj u kome je Zemlja iznedrila obilje oblika života i inteligentnu vrstu; stoga upravo u ovom univerzumu - bio on jedinstven ili predstavljao samo jednu od beskrajnog niza mogućnosti - mora postojati nešto osobeno u prirodi planete Zemlje. Mi i dalje moramo nastojati da ustanovimo u čemu se ta posebnost sastoji."
<BR>&nbsp;&nbsp;&nbsp;&nbsp;&nbsp;Nekoliko trenutaka ponovo je vladala tišina; a onda se, konačno, Treviz promeškolji i zavrte glavom.
<BR>&nbsp;&nbsp;&nbsp;&nbsp;&nbsp;"Ne, Janove", reče on, "teško da možemo stvari tako postaviti. Recimo, radije, da su izgledi jedan prema milijardu biliona - to jest, jedan prema 1021 - da je bilo moguće da od milijardu naseljenih planeta u Galaksiji jedino Zemlja - delovanjem pukog niza slučajnosti - razvije bogat ekološki sistem i, konačno, porodi inteligentnu vrstu. Ako to jeste slučaj, onda bi odnos od jedan prema 1021 različitih spletova mogućih Stvarnosti odista predstavljao takvu Galaksiju, i Večni bi je, bez sumnje, otkrili. Sledstveno tome, mi živimo u jednom univerzumu u kome je jedino Zemlja, izmedu svih planeta, razvila složen ekološki sistem, porodila inteligentnu vrstu, ishodila visoku tehnologiju... Ali razlog tome nije taj što je Zemlja u bilo kom pogledu posebna, već jednostavno što se, sticajem okolnosti, sve to dogodilo na Zemlji i nigde drugde.
<BR>&nbsp;&nbsp;&nbsp;&nbsp;&nbsp;Imam na umu, zapravo", nastavi Treviz zamišljeno, "da postoje spletovi Stvarnosti u kojima je jedino Gea iznedrila inteligentnu vrstu, ili jedino Sejšel, ili jedino Terminus, ili čak, kakva planeta na kojoj u ovoj Stvarnosti ni ne postoji nikakav život. A svi ti pojedinačni slučajevi čine tek zanemarljivo mali postotak ukupnog broja Stvarnosti u kojima postoji više no samo jedna inteligentna vrsta u Galaksiji... Zamišljam, stoga, da bi Večni, da su samo dovoljno dobro gledali, konačno otkrili jedan mogući vid Stvarnosti u kome je svaka nastanjiva planeta razvila inteligentnu vrstu."
<BR>&nbsp;&nbsp;&nbsp;&nbsp;&nbsp;"Možda ne biste tako govorili", reče Pelorat, "da je bila, otkrivena Stvarnost u kojoj Zemlja, iz nekog razloga, nije bila onakva kakva je bila, već, na neki poseban način, pogodna da iznedri inteligentan život? U stvari, možete krenuti i dalje i reći da je otkrivena Stvarnost u kojoj ni čitava Galaksija nije bila onakva kakva je bila u drugim spletovima, te je stoga, pri takvom stanju stvari, samo Zemlja mogla poroditi intligentan život."
<BR>&nbsp;&nbsp;&nbsp;&nbsp;&nbsp;"Moguće je i tako gledati na stvari, ali mi se ipak čini da moje stanovište ima više smisla."
<BR>&nbsp;&nbsp;&nbsp;&nbsp;&nbsp;"To je, razume se, krajnje subjektivan zaključak", započe Pelorat, već padajući u vatru, ali ga Dom prekide. "Sve je to samo puko nadmetanje u logici", reče on. "Hajde, nemojmo kvariti veče koje je, bar meni, donelo toliko zadovoljstva i spokoja."
<BR>&nbsp;&nbsp;&nbsp;&nbsp;&nbsp;Pelorat uloži sav trud da se smiri i njegovo uzbuđenje lagano utihnu. Nasmejavši se najzad, on reče: "Kako vi, Dome, kažete."
<BR>&nbsp;&nbsp;&nbsp;&nbsp;&nbsp;Treviz, povremeno bacajući brže poglede na Blis koja je, s šakama u krilu, sedela s izrazom podrugljive ozbiljnosti, odjednom upita: "Kako je ovaj svet nastao, Dome? Gea, sa svojom kolektivnom svešću?"
<BR>&nbsp;&nbsp;&nbsp;&nbsp;&nbsp;Dom visoko zabaci svoju sedu glavu i piskavo se nasmeja. Lice mu se gotovo sasvim nabra i on uzviknu: "Opet puste bajke! Povremeno razmišljam o tome, naročito kada čitam zapise kojima raspoložemo o ljudskoj istoriji. Bez obzira na to koliko brižljivo održavate zapise, koliko ih pomno čuvate i, čak, pohranjujete u računar, oni na kraju ipak postaju nejasni. Priče se proširuju srastajući međusobno. Talože se - poput prašine. I što vreme više prolazi, to prašnjavija postaje istorija - sve dok se ne izvrgne u bajke."
<BR>&nbsp;&nbsp;&nbsp;&nbsp;&nbsp;"Nama istoričarima, Dome, taj proces nije nimalo nepoznat", reče Pelorat. "Uopšte, postoji veoma određena sklonost prema bajkama. 'Dramatika, makar i lažna, uvek je privlačnija od bezbojne istine', rekao je Libel Generat još pre petnaest vekova... Danas to nazivamo Generatovim zakonom."
<BR>&nbsp;&nbsp;&nbsp;&nbsp;&nbsp;"Zar?" upita Dorn. "A ja mislio da sam prvi došao na tu ciničnu opasku. Pa, u svakom slučaju, Generatov zakon, bar u našu drevnu istoriju unosi dah ljupke neodređenosti... A da li ste čuli za robote?"
<BR>&nbsp;&nbsp;&nbsp;&nbsp;&nbsp;"Pomenuli su nam ih nedavno na Sejšelu." odgovori Treviz suvo.
<BR>&nbsp;&nbsp;&nbsp;&nbsp;&nbsp;"A jeste li videli nekog?"
<BR>&nbsp;&nbsp;&nbsp;&nbsp;&nbsp;"Nismo. Samo su nas, poput vas, upitali da li smo čuli za njih, a kada smo im odgovorili odrečno, ispričali su nam jednu priču sa puno pojedinosti."
<BR>&nbsp;&nbsp;&nbsp;&nbsp;&nbsp;"Shvatam... Ljudi su, znate, nekada davno živeli zajedno sa robotima, ali se njihova zajednica nije pokazala uspešnom."
<BR>&nbsp;&nbsp;&nbsp;&nbsp;&nbsp;"I to smo čuli."
<BR>&nbsp;&nbsp;&nbsp;&nbsp;&nbsp;"Roboti su bili u potpunosti uslovljeni stanjem koje je nazvano Trima Zakonima Robotike i čije poreklo seže do u najdublju prošlost. Postoji, međutim, nekoliko gledišta o tome na šta su se, zapravo, ta tri zakona mogla odnositi. Ortodoksno gledište, u svakom slučaju, zagovara sledeće: 1) Robot ne sme naneti nikakvo zlo čoveku, niti, ostajući neaktivan, dopustiti da nekom ljudskom biću bude naneseno zlo; 2) Robot mora izvršiti svaki nalog dobijen od nekog ljudskog bića, osim ukoliko se to kosi sa Prvim zakonom; 3) Robot uvek mora nastojati da zaštiti samog sebe, osim ukoliko je to u suprotnosti sa Prvim i Drugim zakonom.
<BR>&nbsp;&nbsp;&nbsp;&nbsp;&nbsp;Međutim, kako su roboti postajali sve savršeniji i sve inteligentniji, počeli su sve šire i šire tumačiti ove zakone, a naročito sveobuhvatni Prvi zakon; tako su, u sve većoj meri, preuzimali na sebe ulogu zaštitnika čovečanstva. To pokroviteljstvo konačno je počelo da guši ljude, da bi im najzad postalo nepodnošljivo.
<BR>&nbsp;&nbsp;&nbsp;&nbsp;&nbsp;Roboti su, razume se, bili beskrajno ljubazni. Njihovi postupci bili su krajnje ljudski - trebalo je da to posluži dobru svih - ali to ih je na izvestan način učinilo još nepodnošljivijim.
<BR>&nbsp;&nbsp;&nbsp;&nbsp;&nbsp;Svako dalje usavršavanje robota samo je pogoršavalo čitavu stvar. Roboti su, najzad, razvili i telepatske sposobnosti - što je značilo da su dobili uvid čak i u ljudske misli; ljudi su, na ovaj način, postali još podložniji njihovom nadzoru.
<BR>&nbsp;&nbsp;&nbsp;&nbsp;&nbsp;Likom, roboti su postajali sve sličniji ljudima, ali je njihovo ponašanje uvek odavalo poreklo; i tako ih je njihov ljudski izgled činio još odbojnijim. Razume se, sve se to moralo na neki način okončati."
<BR>&nbsp;&nbsp;&nbsp;&nbsp;&nbsp;"Zbog čega - 'razume se'?" upita Pelorat, koji je s napregnutom pažnjom pratio Domovu priču.
<BR>&nbsp;&nbsp;&nbsp;&nbsp;&nbsp;"U pitanju je logika koja nezaustavljivo teče sve do samog gorkog kraja. Konačno, roboti su se usavršili do te mere da su stekli sposobnost i da razmišljaju kao ljudi; tako su mogli da shvate zbog čega ljudi odbijaju da - makar i zarad svog vlastitog dobra - budu lišeni svega što ih je upravo i činilo ljudima. Posmatrajući stvari na duže staze, roboti su bili prinuđeni da zaključe da bi, možda, zaista bilo najbolje kada bi se čovečanstvu prepustilo da se samo o sebi stara - ma koliko njegovo ponašanje, u tom slučaju moglo biti manjkavo i nerazložno.
<BR>&nbsp;&nbsp;&nbsp;&nbsp;&nbsp;Iz tog razloga, dakle, kaže priča, robotima je na neki način pošlo za rukom da utemelje Večnost, a oni sami postanu Večni. Eksperimentišući, otkrili su, potom, onu Stvarnost u kojoj su smatrali da će ljudska bića biti najbezbednija - i sama u čitavoj Galaksiji. A onda, učinivši sve što su mogli da nas zaštite i primenivši Prvi zakon u najdoslovnijem smislu reči, roboti su se dobrovoljno povukli. I od tada mi smo ponovo ljudska bića koja sama, koliko su to u stanju, ostvaruju svoj napredak."
<BR>&nbsp;&nbsp;&nbsp;&nbsp;&nbsp;Dom za trenutak zastade. On najpre uputi pogled Trevizu, a onda i Peloratu, i konačno upita: "Pa, verujete li u sve to?"
<BR>&nbsp;&nbsp;&nbsp;&nbsp;&nbsp;Treviz lagano odmahnu glavom. "Ne. Ne postoji ništa slično toj priči ni u jednom od istorijskih zapisa s kojima sam ja imao prilike da se upoznam. Ali šta vi mislite, Janove?"
<BR>&nbsp;&nbsp;&nbsp;&nbsp;&nbsp;"Postoje mitovi koji u malo čemu odudaraju od ove priče", odgovori Pelorat.
<BR>&nbsp;&nbsp;&nbsp;&nbsp;&nbsp;"Ama, Janove, postoje mitovi koji se, pod uslovom da se dovoljno vešto protumače, mogu usaglasiti sa bilo čim što bismo mi bili u stanju da izmislimo. Međutim, ja govorim o istoriji - o proverenim činjenicama."
<BR>&nbsp;&nbsp;&nbsp;&nbsp;&nbsp;"Ah, to? Pa, koliko je meni poznato, moram reći da ništa slično Domovoj priči ne postoji."
<BR>&nbsp;&nbsp;&nbsp;&nbsp;&nbsp;"Nisam nimalo iznenađen", primeti Dom. "Pre nego što su se roboti povukli znatni delovi čovečanstva krenuli su dublje u svemir da nasele svetove na kojima nije bilo robota - kako bi sami sebi mogli odrediti stupanj željene slobode. Naročito ih je mnogo krenulo sa prenaseljene Zemlje, koja je imala dugu istoriju otpora prema robotima. Novi svetovi bili su odista novi, devičanski, i doseljenici su ispoljili živu želju da zaborave sva ona gorka poniženja koja su, kao deca, podnosili od svojih robotskih dadilja. Nisu se nimalo trudili da sačuvaju bar neku uspomenu na prošlost, i konačno, sve beše predato zaboravu."
<BR>&nbsp;&nbsp;&nbsp;&nbsp;&nbsp;"To mi se baš ne čini naročito verovatnim", primeti Treviz.
<BR>&nbsp;&nbsp;&nbsp;&nbsp;&nbsp;"Niste u pravu, Golane", obrati mu se Pelorat. "To uopšte nije neverovatno. Ljudske zajednice obično stvaraju svoju sopstvenu istoriju, nastojeći da izbrišu sećanja na svoje tegobne početke - ili tako što ih, jednostavno, predaju zaboravu, ili tako što izmisle sasvim neosnovana predanja o junaštvu. Carska vlast nastojala je, takođe, da zatre sva sećanja na predcarska vremena - samo da bi učvrstila mistični sjaj svog večnog gospodstva. Osim toga, gotovo da ne postoje nikakvi pouzdani zapisi o danima koji su prethodili hipersvemirskim putovanjima - a poznato vam je, takođe, da najveći broj ljudi danas ni pojma nema o postojanju same Zemlje."
<BR>&nbsp;&nbsp;&nbsp;&nbsp;&nbsp;"Janove, ne možete se slagati i sa jednima i sa drugima. Ako je već čitava Galaksija zaboravila na robote, kako to, onda, da ih se Gea još seća?"
<BR>&nbsp;&nbsp;&nbsp;&nbsp;&nbsp;Blis se, pevušećim sopranom svoga smeha, iznenada umeša. "Mi smo nešto drugo."
<BR>&nbsp;&nbsp;&nbsp;&nbsp;&nbsp;"Zar?" upita Trev. "A u kom to pogledu?"
<BR>&nbsp;&nbsp;&nbsp;&nbsp;&nbsp;"Blis, prepusti to meni", reče Dom. "Ljudi sa Terminusa - mi odista jesmo nešto drugo. Među svim izbegličkim skupinama koje su izmakle upravi robota jedino smo mi, koji smo konačno dospeli na Geu (sledeći tragove drugih, koji su doprli do Sejšela), poneli od robota preuzetu sposobnost telepatskog opštenja. Znate, telepatija jeste sposobnost. Oduvek je bila prisutna u ljudskom umu, ali moguće ju je razviti samo uz mučna i vrlo tanana nastojanja. Potreban je veći broj naraštaja da bi se ona razvila do svojih punih mogućnosti; ali kada se jednom započne, stvari počinju da se odvijaju gotovo same od sebe. Veoma davno, naša nastojanja da razvijemo sposobnost telepatije dovela su nas do saznanja o kolektivnoj svesti - najpre samo svesti ljudskih bića; zatim i životinja; potom i biljaka; te konačno, pre samo nekoliko stoleća, i same materijalne strukture planete.
<BR>&nbsp;&nbsp;&nbsp;&nbsp;&nbsp;I samo stoga što smo bili u stanju da nastanak te sposobnosti sledimo unazad sve do robota - nismo ih zaboravili. Nismo ih doživljavali kao neprijatne dadilje, već kao umne učitelje. Shvatili smo da su naše umove otvorili za nešto što nipošto, i nikad, ne bismo poželeli da su za nas ostavili zatvorenim. I stoga, sećamo ih se i danas sa zahvalnošću."
<BR>&nbsp;&nbsp;&nbsp;&nbsp;&nbsp;"Ali baš kao što ste nekad bili porod robota, niste li, isto tako, sada porod kolektivne svesti?" upita Treviz. "Niste li i ovom prilikom izgubili svoju ljudskost, baš kao i onda?"
<BR>&nbsp;&nbsp;&nbsp;&nbsp;&nbsp;"Ovo je nešto drugo, Trev. Ovo što sada činimo proizvod je našeg vlastitog izbora - samo našeg izbora. A to i jeste najvažnije. Nismo tome izloženi pod prinudom spolja, već smo to sami, iznutra, iz sebe razvili. I to je nešto što nikada nećemo zaboraviti. Povrh toga, mi smo drugačiji na jedan sasvim različit način. Mi smo jedinstveni u čitavoj Galaksiji. Ne postoji svet poput Gee."
<BR>&nbsp;&nbsp;&nbsp;&nbsp;&nbsp;"Kako možete biti toliko sigurni u to?"
<BR>&nbsp;&nbsp;&nbsp;&nbsp;&nbsp;"Da nije tako, Trev, odmah bismo to ustanovili. Planetarnu svest poput naše otkrili bismo bez ikakvih poteškoća makar se nalazila i na drugom kraju Galaksije. Bili smo, na primer, u stanju da začetke takve svesti otkrijemo na vašoj Drugoj zadužbini, mada tek pre dva veka."
<BR>&nbsp;&nbsp;&nbsp;&nbsp;&nbsp;"U vreme Mazgova?"
<BR>&nbsp;&nbsp;&nbsp;&nbsp;&nbsp;"Da. On je bio jedan od nas." Domove oči odjednom se smračiše. "Skrenuo je s našeg puta, i napustio nas je. Bili smo naivni verujući da to nije moguće, te nismo pravovremeno dejstvovali i zaustavili ga. A onda, kada smo konačno pažnju usmerili prema Spoljnim Svetovima, uočili smo svet koji vi nazivate Drugom zadužbinom - i čitavu stvar njima prepustili."
<BR>&nbsp;&nbsp;&nbsp;&nbsp;&nbsp;Treviz ga je nekoliko trenutaka posmatrao praznim pogledom, a onda promrmlja: "Odoše nam u nepovrat sve naše istorijske knjige!" Trenutak potom, on zavrte glavom i dodade, povišenim glasom: "Bilo je to krajnje kukavički od Gee, zar ne, da postupi tako? Vi ste bili za njega odgovorni."
<BR>&nbsp;&nbsp;&nbsp;&nbsp;&nbsp;"U pravu ste. Ali kada smo konačno usmerili pogled prema Galaksiji ugledali smo i ono za šta smo do tada bili slepi: tako je tragedija Mazgova značila spasenje za nas. Upravo smo tada shvatili da će se, sasvim izvesno, veoma opasna kriza nadneti nad nas. I jeste - ali ne pre no što smo se osposobili da preduzmemo neophodne mere. I sve to zahvaljujući samo onome što se konačno dogodilo sa Mazgovom."
<BR>&nbsp;&nbsp;&nbsp;&nbsp;&nbsp;"O kakvoj to krizi govorite?"
<BR>&nbsp;&nbsp;&nbsp;&nbsp;&nbsp;"O krizi koja nam preti uništenjem!"
<BR>&nbsp;&nbsp;&nbsp;&nbsp;&nbsp;"Ne mogu u to da poverujem. Uspeli ste da na odstojanju zadržite Carstvo, Mazgova i Sejšel. Raspolažete kolektivnom svešću koja je u stanju da parališe svaki brod duboko u svemiru, milionima kilometara udaljen. Čega bi trebalo da se bojite? Pogledajte samo Blis. Ne izgleda nimalo uznemirena. Ona, rekao bih, ne misli da postoji ikakva kriza."
<BR>&nbsp;&nbsp;&nbsp;&nbsp;&nbsp;Blis je prebacila svoju lepo izvajanu nogu preko ivice naslonjače, i sada izmahnu njome prema Trevizu. "Svakako da nisam uznemirena Trevize jer ćete se vi s njom uhvatiti ukoštac."
<BR>&nbsp;&nbsp;&nbsp;&nbsp;&nbsp;"Ja?" burno odvrati Treviz.
<BR>&nbsp;&nbsp;&nbsp;&nbsp;&nbsp;"Gea vas je privela ovamo služeći se stotinama jedva primetnih podsticaja", umeša se Dom. "Upravo se vi morate suočiti sa našom krizom."
<BR>&nbsp;&nbsp;&nbsp;&nbsp;&nbsp;Trev se zagleda u njega, a onda izraz zaprepašćenosti na njegovom licu lagano ustupi mesto sve mahnitijem gnevu. "Ja? Zbog čega, tako mi svemira, baš ja? Nemam ja nikakve veze sa svim tim."
<BR>&nbsp;&nbsp;&nbsp;&nbsp;&nbsp;"Pa ipak, Trev", reče Dom gotovo hipnotički smireno, "upravo vi. Jedino vi. U čitavom svemiru, jedino vi."
</P></TD></TR></TABLE>
<P class="next">
<A HREF=p18.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
