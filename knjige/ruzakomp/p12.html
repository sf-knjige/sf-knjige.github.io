<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>DNEVNIK RUŽE
<P>&nbsp;&nbsp;&nbsp;&nbsp;&nbsp;30. avgust
<BR>&nbsp;&nbsp;&nbsp;&nbsp;&nbsp;Dr Nades mi preporučuje da vodim dnevnik rada. Kaže da je to zgodno zato što se možete, ako ga vodite s pažnjom, kada uzmete da ga ponovo pročitate, prisetiti primedbi koje ste napravili, uočiti greške i učiti na njima, primetiti napredak u pozitivnom mišljenju ili skretanja od pozitivnog mišljenja i tako nastaviti da ispravljate tok vašeg rada procesom povratne sprege.
<BR>&nbsp;&nbsp;&nbsp;&nbsp;&nbsp;Obećala sam da ću svake noći zapisivati stvari u ovu svesku i ponovo je iščitavati krajem svake nedelje.
<BR>&nbsp;&nbsp;&nbsp;&nbsp;&nbsp;Žao mi je što to nisam radila i onda dok sam bila asistent, ali sada, kada imam vlastite pacijente, to je još važnije.
<BR>&nbsp;&nbsp;&nbsp;&nbsp;&nbsp;Na primer, juče sam imala šestoro pacijenata - puna kapa za skopistu; četvoro od njih su autistička deca sa kojom radim cele godine, jer je to potrebno dr Nades za njenu studiju za Nat'l psihijat. biro. (Moje beleške o njima nalaze se u kliničkom psih. dosjeu). Drugo dvoje su novi:
<BR>&nbsp;&nbsp;&nbsp;&nbsp;&nbsp;Ana Džest, 46, pekarski paker, mentalno zaostala, bez dece, dijag. depresija, dostava gradske policije (pokušaj samoubistva).
<BR>&nbsp;&nbsp;&nbsp;&nbsp;&nbsp;Flores Sord, 36, inženjer, mentalno zdrav, bez dijagnoze, dostava TRTU-a (psihopatsko ponašanje - nasilan).
<BR>&nbsp;&nbsp;&nbsp;&nbsp;&nbsp;Dr Nades kaže da je važno da svake noći precizno zapišem ono što mi se dogodilo na poslu: u samoispitivanju najviše obaveštenja pruža spontanost (isto kao i u autopsihoskopiji). Ona smatra da je bolje zapisivati nego diktirati na traku i na taj način čuvati to samo za sebe, kako ne bih dospela u nepriliku. Teško je. Nikada ranije nisam zapisivala ništa privatno. Stalno me prati osećaj da to, u stvari, zapisujem za dr Nades! Možda ću jednog dana, ako dnevnik bude od koristi, moći da joj pokažem jedan deo i da dobijem kakav savet.
<BR>&nbsp;&nbsp;&nbsp;&nbsp;&nbsp;Moja procena je da je Ana Džest upala u depresiju menopauze i da će biti dovoljna hormonalna terapija. Eto! Da vidimo koliko sam loš prognostičar.
<BR>&nbsp;&nbsp;&nbsp;&nbsp;&nbsp;Na oba pacijenta sutra ću primeniti psihoskop. Baš je uzbudljivo imati sopstvene pacijente, jedva čekam da počnem. Mada je timski rad, razume se, veoma poučan.
<BR>
<BR>&nbsp;&nbsp;&nbsp;&nbsp;&nbsp;31. avgust
<BR>&nbsp;&nbsp;&nbsp;&nbsp;&nbsp;Polučasovna psihoskopska sesija sa Anom Dž. u 8:00. Analiziranje materijala dobijenog pomoću psihoskopa, 11:00-17:00. Nota bene: Na narednoj sesiji podesiti pikap desnog dela mozga! Slaba vizualizacija Konkretnog. Vrlo malo auralnog, slab senzorni, nepostojana slika tela. Sutra ću dobiti laboratorijske analize hormonalne ravnoteže.
<BR>&nbsp;&nbsp;&nbsp;&nbsp;&nbsp;Začuđujuće je koliko su banalni umovi većine ljudi. Jadna žena je, razume se, u teškoj depresiji. Input u Sves. dimenziju bio je zamagljen i nekoherentan, dok je Nesves. dimenzija bila širom otvorena, ali mračna. Međutim, stvari koje su dopirale iz tog mraka bile su tako trivijalne! Par starih cipela i reč 'geografija'! I cipele su bile nejasne, puka shema para cipela, možda muških, možda ženskih, možda tamnoplavih, možda smeđih. Iako je sasvim sigurno vizuelan tip, ništa nije videla jasno. To je slučaj sa većinom ljudi. Sve je to tako depresivno. Dok sam bila student prve godine, mislila sam da će umovi drugih ljudi biti naprosto divni, da će biti divno sudelovati u tako različitim svetovima, različitim bojama njihovih strasti i zamisli. Kako sam samo naivna bila!
<BR>&nbsp;&nbsp;&nbsp;&nbsp;&nbsp;Prvi put sam to shvatila na časovima dr Ramije dok smo pručavali traku jedne veoma poznate i uspešne ličnosti; primetila sam da subjekat nijednom nije pogledao u drvo, da nijednom nije dodirnuo nijedno stablo, da nije pravio razliku između hrasta i jablana, pa čak ni između bele rade i ruže. Sve je to bilo samo 'drveće' ili 'cveće' za njega, shematski shvaćeno. Isti slučaj bio je i sa ljudskim licima, mada je pomoću određenih trikova umeo da ih razlikuje: uglavnom bi video ime, poput nalepnice, ne lice. Reč je, razume se, bila o Apstraktnom umu, ali ispalo je još gore sa Konkretnostima, čije je percepiranje predstavljalo neku vrstu neizdiferenciranog taloga - supa od pasulja sa parom cipela.
<BR>&nbsp;&nbsp;&nbsp;&nbsp;&nbsp;Da li ja to 'podležem uticaju'? Celog dana sam izučavala depresivne misli, pa sam i sama postala depresivna. Evo, napisala sam: 'Depresivno je.' Već uviđam vrednost ovog dnevnika. Znam da suviše lako podležem uticajima.
<BR>&nbsp;&nbsp;&nbsp;&nbsp;&nbsp;Razume se, to je razlog što sam dobar psihoskopista. Ali ujedno je i opasno.
<BR>&nbsp;&nbsp;&nbsp;&nbsp;&nbsp;Danas nema sesije sa F. Sordom, jer dejstvo sedativa nije prestalo. Pacijenti TRTU-a često su u toj meri drogirani da danima ne mogu biti skopirani.
<BR>&nbsp;&nbsp;&nbsp;&nbsp;&nbsp;Sesija REM skopiranja sa Anom Dž. sutra u 4:00. Biće bolje da pođem na spavanje!
<BR>
<BR>&nbsp;&nbsp;&nbsp;&nbsp;&nbsp;1. septembar
<BR>&nbsp;&nbsp;&nbsp;&nbsp;&nbsp;Dr Nades kaže da je ono što sam juče zapisala uglavnom isto što je i ona imala na umu; pozvala me je da joj uvek kada sam u nedoumici pokažem dnevnik. Spontane misli - ne tehnički podaci koji su ionako pohranjeni u dosjeima. Ništa ne treba brisati. Najvažnija je iskrenost.
<BR>&nbsp;&nbsp;&nbsp;&nbsp;&nbsp;Anin san bio je zanimljiv, ali patetičan. Vuk koji se pretvara u palačinku! Kakva odvratna, tamna, dlakava palačinka. Vizuelizacija joj je jasnija u snu, premda ton osećanja ostaje nizak (ali ne zaboravi: ti doprinosiš tom afektu - nemoj učitavati stvari). Danas počinje sa hormonskom terapijom.
<BR>&nbsp;&nbsp;&nbsp;&nbsp;&nbsp;F. Sord je budan, ali suviše smeten da bi otišao u sobu za skopiranje na seansu. Zaplašen. Odbija da jede. Žali se na bol u slabinama. Stekla sam utisak da baš nije svestan u kakvoj se bolnici nalazi, pa sam mu rekla da je s njim sve u redu u fizičkom pogledu. Odvratio je: "Otkud vi to, do đavola, znate?" što je bilo sasvim na mestu, pošto je bio u ludačkoj košulji, zahvaljujući ubeleženom 'V' na njegovom kartonu. Pregledala sam ga i pronašla modrice i nagnječenja i naložila sam da ga odvedu na rendgen, gde se pokazalo da su mu dva rebra slomljena. Objasnila sam pacijentu da se nalazio u takvom stanju da je bilo neophodno sputati ga kako se ne bi povredio. Rekao je: "Svaki put kada bi jedan od njih postavio pitanje, drugi bi me udario." To je ponovio nekoliko puta, besno i zbunjeno. Sistem paranoidnih halucinacija? Ako ne bude popuštao uporedo sa slabljenjem dejstva droga, nastaviću da radim na toj pretpostavci. Meni se čini da prilično dobro reaguje - upitao me je kako se zovem kada sam otišla da ga posetim sa rendgenskim snimcima i pristao je da jede. Bila sam primorana da mu se izvinim, što nije dobar početak u radu sa paranoikom. Agencija ili lekar koji ga je primio trebalo je da upišu u karton da ima polomljena rebra. Ova vrsta aljkavosti je uznemirujuća.
<BR>&nbsp;&nbsp;&nbsp;&nbsp;&nbsp;Ima, međutim, i dobrih vesti. Rina (izučavanje autizma; subjekat br. 4) danas je videla rečenicu u prvom licu. Videla ju je: u krupnom, crnom ispisu, sasvim iznenada u visokom, prvom planu Sves.: Želim da spavam u velikoj sobi. (Spava sama jer ima problema s izmetanjem.) Rečenica je ostala jasna više od pet sekundi. Čitala ju je u svom umu isto kao što sam je ja čitala na holoekranu. Postojala je slaba subverbalizacija, ali ne i subvokalizacija, ništa na audio planu. Još nije progovorila, čak ni samoj sebi se nije obratila u prvom licu. Smesta sam to ispričala Teu i on ju je upitao posle seanse: "Rina, gde želiš da spavaš?" - "Rina spava u velikoj sobi." Bez zamenice, bez poistovećenja. Ali uskoro će kazati: Ja želim - naglas. I na tome će možda izgraditi ličnost, konačno: na toj osnovi. Želim, znači postojim.
<BR>&nbsp;&nbsp;&nbsp;&nbsp;&nbsp;Postoji toliko straha. Zbog čega ima toliko straha?
<BR>
<BR>&nbsp;&nbsp;&nbsp;&nbsp;&nbsp;4. septembar
<BR>&nbsp;&nbsp;&nbsp;&nbsp;&nbsp;Otišla sam do grada na dva dana. Odsela sam kod B. u njenom novom stanu na severnoj obali. Ima tri sobe samo za sebe!!! Ali meni se te stare zgrade, u stvari, ne sviđaju, ima pacova i bubašvaba, a i sve je nekako dotrajalo i čudno, kao da su godine gladi uspele nekako tu da opstanu, čekajući. Bilo mi je drago kada sam se vratila u svoju malu ovdašnju sobu; samo sam ja u njoj, ali zato na istom spratu živi još prijatelja i kolega. U svakom slučaju, nedostajalo mi je vođenje dnevnika. Vrlo brzo stičem navike. Prinudna težnja.
<BR>&nbsp;&nbsp;&nbsp;&nbsp;&nbsp;Vidan napredak kod Ane: odevena, očešljana, plela je. Međutim, seansa je bila dosadna. Zamolila sam je da misli na palačinke, i evo je, ispunjava celu Nesves. dimenziju, kosmata, grozna, pljosnata vuk-palačinka, dok je u Sves. poslušno pokušavala da vizualizuje lep blinc sa sirom. Nije loše: boje i obrisi već su jači. I dalje sam voljna da se oslonim na jednostavan hormonski tretman. Razume se, oni će predložiti ECT, a biće sasvim moguće izvršiti i koanalize materijala dobijenog skopiranjem, počećemo vukom-palačinkom, i tako dalje. Ali ima li sve to ikakvog smisla? Ona je već 24 godine pekarski paker i bednog je fizičkog zdravlja. Nije u stanju da izmeni svoj život. Sa dobrom hormonskom ravnotežom mogla bi da istraje.
<BR>&nbsp;&nbsp;&nbsp;&nbsp;&nbsp;F. Sord: odmoran, ali i dalje sumnjičav. Ispoljio strašan strah kada sam kazala da je vreme za prvu seansu. Da bih to ublažila, sela sam i počela da mu pričam o prirodi psihoskopa i načinu na koji radi. Pažljivo me je slušao i na kraju kazao: "Hoćete li uptrebiti samo psihoskop?"
<BR>&nbsp;&nbsp;&nbsp;&nbsp;&nbsp;Rekoh Da.
<BR>&nbsp;&nbsp;&nbsp;&nbsp;&nbsp;On reče: "Bez elektrošokova?"
<BR>&nbsp;&nbsp;&nbsp;&nbsp;&nbsp;Rekoh Bez.
<BR>&nbsp;&nbsp;&nbsp;&nbsp;&nbsp;On reče: "Hoćete li mi to obećati?"
<BR>&nbsp;&nbsp;&nbsp;&nbsp;&nbsp;Objasnila sam mu da sam ja psihoskopista i da nikada ne rukujem opremom za elektrokonvulzivnu terapiju, da je to sasvim drugo odeljenje. Rekla sam mu da će moj rad sa njim za sada biti dijagnostički, ne terapeutski. Pomno me je slušao. Obrazovan je i pravi razliku između 'dijagnostičkog' i 'terapeutskog'. Zanimljivo je da je tražio od mene da mu obećam. To se ne uklapa u paranoičko ustrojstvo, ne tražite obećanja od onih kojima ne možete da verujete. Poslušno je krenuo sa mnom, ali kada smo ušli u sobu za skopiranje zastao je i prebledeo ugledavši sve one aparate. Poslužila sam se malom šalom dr Aven o zubarskoj stolici, koju uvek koristi kada ima posla sa nervoznim pacijentima. F. S. odvrati: "Sve je dobro dok nije u pitanju električna stolica!"
<BR>&nbsp;&nbsp;&nbsp;&nbsp;&nbsp;Verujem da je mnogo bolje, kada imate posla sa inteligentnim subjektima, ne praviti misterije i na taj način nametati lažan autoritet i izazivati osećanje bespomoćnosti kod njih (videti: T. R. Olma, Tehnika psihoskopije). Zato sam mu pokazala stolicu i krunu sa elektrodama i objasnila kako radi. Poznavao je psihoskop laički, na osnovu priča, ali njegova pitanja takođe su odražavala obrazovanje inženjera. Seo je na stolicu kada sam to zatražila od njega. Dok sam mu nameštala krunu i štipaljke, obilato se znojio od straha i zbog tog vonja očigledno mu je bilo neprijatno. Samo da zna kako je Rina zaudarala pošto je slikala izmetom. Zatvorio je oči i čvrsto stegao naslon stolice, tako da su mu šake pobelele do zglavaka. Ekrani su takođe bili gotovo beli. Posle izvesnog vremena u šali sam rekla: "U stvari, ne boli, je li tako?"
<BR>&nbsp;&nbsp;&nbsp;&nbsp;&nbsp;"Ne znam."
<BR>&nbsp;&nbsp;&nbsp;&nbsp;&nbsp;"Pa, da li boli?"
<BR>&nbsp;&nbsp;&nbsp;&nbsp;&nbsp;"Hoćete da kažete da je uključen?"
<BR>&nbsp;&nbsp;&nbsp;&nbsp;&nbsp;"Već devedeset sekundi."
<BR>&nbsp;&nbsp;&nbsp;&nbsp;&nbsp;Otvorio je tada oči i osvrnuo se unaokolo, koliko su mu to dozvoljavale štipaljke pričvršćene za glavu. Upitao je: "Gde je ekran?"
<BR>&nbsp;&nbsp;&nbsp;&nbsp;&nbsp;Objasnila sam da subjekat nikada ne gleda u ekran dok je ovaj uključen, pošto konkretizacija može biti strašno uznemirujuća, a on reče: "Poput fidbeka iz mikrofona?" Upravo to poređenje je i dr Aven imala običaj da koristi. Nema sumnje da je F. S. inteligentna osoba. Nota bene: inteligentni paranoici su opasni!
<BR>&nbsp;&nbsp;&nbsp;&nbsp;&nbsp;Upitao je: "Šta vidite?" a ja sam kazala: "Ćutite, ne želim da vidim ono što govorite, želim da vidim ono što mislite", na šta on odvrati: "Ali to se vas ne tiče, znate", sasvim mirno, kao da je u pitanju kakva šala. U međuvremenu, belilo izazvano strahom preraslo je u tamne, jake, voljne vijuge, a onda, nekoliko sekundi pošto je zaćutao, celu Sves. dimenziju ispunila je ruža: potpuno rascvetana ružičasta ruža, prelepo osećena i vizualizovana, jasna i postojana, cela.
<BR>&nbsp;&nbsp;&nbsp;&nbsp;&nbsp;Ubrzo je kazao: "O čemu razmišljam, dr Sobel?" a ja rekoh: "O medvedima u zoološkom vrtu." Sada se pitam zbog čega sam to odgovorila. Samoodbrana? Od čega? Nasmejao se i Nesves. je postalo kristalno-mračno, reljefno, a ruža je potamnela i zatreperila. Rekoh: "Šalila sam se. Možete li vratiti ružu?" To je vratilo belilo izazvano strahom. Primetih: "Čujte, zaista nije nimalo dobro što ovako razgovaramo već tokom prve seanse; moraćete puno toga da naučite pre nego što budete u stanju da koanalizirate, a i ja ću morati mnogo toga da saznam o vama; zato, dosta šale, molim vas. Samo se fizički opustite i razmišljajte o čemu god hoćete."
<BR>&nbsp;&nbsp;&nbsp;&nbsp;&nbsp;U Sves. dimenziji došlo je do pometnje i subverbalizacije, a Nesves. je izbledelo u sivilo, potiskivanje. Ruža se nekoliko puta slabašno vratila. Pokušavao je da se usredsredi na nju, ali nije mogao. Videla sam nekoliko brzih vizuelizacija: sebe, moju uniformu, uniforme TRTU-a, siva kola, kuhinju, pobesnelog čuvara (jake auralne slike - vrištanje), radni sto, hartije na stolu. Uhvatio se za njih. Bili su to planovi za neku mašinu. Počeo je da ih proučava. Došlo je do hotimičnog napora da se izvrši potiskivanje, i to prilično uspešnog. Konačno rekoh: "Kakva je to mašina?" i on je počeo naglas da odgovara, ali je zastao i dozvolio mi da čujem odgovor subvokalno preko slušalica: "Planovi za rotirajući motorni sklop za vuču", ili nešto slično; razume se, tačne reči snimljene su na traci. Naglas sam ih ponovila i rekla: "To nisu tajni planovi, je li tako?" Odvratio je: "Nisu", naglas, i dodao: "Ne znam nikakvu tajnu." Njegova reakcija na pitanja veoma je jaka i složena, svaka rečenica podseća na šaku šljunka bačenog u bazen, prstenovi koji se prepliću brzo i u nedogled šire preko Sves., prelazeći u Nesves., pri čemu se odgovori javljaju na svim nivoima. Posle nekoliko sekundi, sve što je bilo skriveno iza velike oznake koja se pojavila u visokom prednjem planu Sves. hotimice se vizualizovalo u obliku ruže i planova, sa auditornim pojačanjem koje se ponavljalo: ZABRANJEN PRISTUP! ZABRANJEN PRISTUP! ZABRANJEN PRISTUP!
<BR>&nbsp;&nbsp;&nbsp;&nbsp;&nbsp;Počelo je da da se zamućuje i treperi, preovladali su somatski signali i on je ubrzo naglas kazao: "Umoran sam", na šta sam ja okončala seansu (12.5 min.).
<BR>&nbsp;&nbsp;&nbsp;&nbsp;&nbsp;Pošto sam mu skinula krunu i štipaljke, donela sam mu šolju čaja sa poslužavnika za osoblje u hodniku. Kada sam mu je ponudila, pogledao me je preneraženo i suze mu navreše u oči. Prsti su mu bili savijeni poput kandži od stezanja naslona stolice, tako da je s mukom prihvatio šolju. Kazala sam mu da ne sme biti toliko napet i uplašen, da mi pokušavamo da mu pomognemo, a ne da ga povredimo.
<BR>&nbsp;&nbsp;&nbsp;&nbsp;&nbsp;Podigao je pogled prema meni. Oči su poput ekrana psihoskopa, pa ipak ne možete da ih očitate. Bilo mi je žao što mu kruna nije više na glavi, ali izgleda da nikada ne uhvatite trenutke koje najviše želite da dobijete na skopu. On reče: "Doktore, zašto sam ja u ovoj bolnici?"
<BR>&nbsp;&nbsp;&nbsp;&nbsp;&nbsp;Rekoh: "Radi postavljanja dijagnoze i terapije."
<BR>&nbsp;&nbsp;&nbsp;&nbsp;&nbsp;Reče: "Dijagnoze i terapije čega?"
<BR>&nbsp;&nbsp;&nbsp;&nbsp;&nbsp;Rekoh da možda trenutno nije u stanju da se seti dotične epizode, ali da se čudno ponašao. Upitao me je kako i kada, i ja odvratih da će mu se sve razjasniti zahvaljujući terapiji. Čak i da sam znala o kakvoj je psihotičkoj epizodi bila reč, kazala bih isto. Takav je bio postupak. Ali osećala sam da sam u nezavidnom položaju. Da izveštaj TRTU-a nije bio označen kao poverljiv, govorila bih na osnovu znanja i činjenica. Onda bih bila u stanju da mu bolje odgovorim na narednu primedbu:
<BR>&nbsp;&nbsp;&nbsp;&nbsp;&nbsp;"Probudili su me u dva sata ujutro, strpali u zatvor, ispitivali, pretukli i drogirali. Pretpostavljam da sam se za to vreme malo čudno ponašao. Zar vi ne biste?"
<BR>&nbsp;&nbsp;&nbsp;&nbsp;&nbsp;"Ponekad osoba pod stresom pogrešno protumači postupke drugih", primetih. "Popijte čaj, pa ću vas vratiti na odeljenje. Imate temperaturu."
<BR>&nbsp;&nbsp;&nbsp;&nbsp;&nbsp;"Odeljenje", ponovi on, trgnuvši se, a zatim gotovo očajnim glasom reče: "Zar zaista ne znate zašto sam ovde?"
<BR>&nbsp;&nbsp;&nbsp;&nbsp;&nbsp;To je bilo čudno, kao da me je uključio u vlastiti sistem obmane, na 'svojoj strani'. Moram proveriti tu mogućnost kod Rajngelda. Trebalo je da mi padne na pamet da će to podrazumevati izvesno prenošenje, a za to nije bilo vremena.
<BR>&nbsp;&nbsp;&nbsp;&nbsp;&nbsp;Popodne sam provela analizirajući holoe Ane Džest i Sorda. Nikada nisam videla nijednu psihoskopsku realizaciju, čak ni halucinaciju izazvanu drogom, koja je bila tako potpuna i živa poput te ruže. Senke jedne latice na drugoj, somotska vlažnost tkiva latice, ružičasta boja puna Sunčeve svetlosti, žutoća središnjeg tučka - ubeđena sam da bi se osetio i miris da je uređaj posedovao olfaktorni pikap - nije ličila na mentalnu činjenicu već na pravu stvar izraslu iz zemlje, živu, koja raste, ispod koje se nalazi snažna stabljika sa trnjem.
<BR>&nbsp;&nbsp;&nbsp;&nbsp;&nbsp;Veoma sam umorna, moram poći u krevet.
<BR>&nbsp;&nbsp;&nbsp;&nbsp;&nbsp;Upravo sam ponovo pročitala šta sam danas zapisala. Da li pravilno vodim ovaj dnevnik? Sve što sam zapisala dogodilo se i izrečeno je. Da li je to spontano? Ali meni je bilo važno.
<BR>
<BR>&nbsp;&nbsp;&nbsp;&nbsp;&nbsp;5. septembar
<BR>&nbsp;&nbsp;&nbsp;&nbsp;&nbsp;Razgovarala sam danas za vreme ručka o problemu svesnog otpora sa dr Nades. Objasnila sam da sam radila sa nesvesnim blokovima (kod dece, kao i kod i depresivaca poput Ane Dž.) i da posedujem izvesnu veštinu u njihovom tumačenju, ali još nisam imala prilike da sretnem svesni blok kakav je F. S.-ov znak ZABRANJEN PRISTUP, ili mehanizam koji je danas upotrebio i koji se pokazao kao veoma delotvoran tokom cele dvadesetominutne seanse: usredsređivanje na disanje, telesne ritmove, bol u rebrima i vizuelni input iz sobe za skopiranje. Predložila je da upotrebim povez preko očiju kako bih osujetila ovo poslednje, kao i da pažnju usredsredim na Nesves. dimenziju, kako ne bi mogao da spreči da se materijal tamo pojavi. Iznenađuje, međutim, koliko je velika oblast međusobnog uticaja njegovih Sves. i Nesves. polja i koliko jedno odjekuje u drugom. Verujem da mu njegova usredsređenost na ritam disanja omogućuje da dostigne nešto poput stanja 'transa'. Mada, razume se, u najvećem broju slučajeva takozvani 'trans' predstavlja puki okultistički fakirizam, primitivni čin bez ikakvog značaja za bihejvioralnu nauku.
<BR>&nbsp;&nbsp;&nbsp;&nbsp;&nbsp;Ana je danas razmišljala o 'jednom danu u svom životu' za mene. Sve je tako sivo, dosadno, jadnica! Nije čak sa zadovoljstvom pomislila ni na hranu, mada živi od minimalnog sledovanja. Jedina stvar koja se na trenutak jasno pojavila bilo je lice deteta: bistre, tamne oči, ružičasta, pletena kapa, okrugli obrazi. Tokom razgovora posle seanse kazala mi je da uvek prolazi pored školskog igrališta na putu za posao 'jer voli da vidi mališane kako trče i viču'. Njen muž se na ekranu pojavio u vidu velike gomile radne odeće i mrzovoljnog, pretećeg mrmljanja. Pitam se da li zna da nije videla njegovo lice niti čula makar jednu reč koju je izgovorio već godinama? Ali kakva svrha da joj to kažem. Možda je bolje što ne zna.
<BR>&nbsp;&nbsp;&nbsp;&nbsp;&nbsp;Danas sam primetila da plete ružičastu kapu.
<BR>&nbsp;&nbsp;&nbsp;&nbsp;&nbsp;Čitam De Kamsovu Studiju o otuđenju po preporuci dr Nades.
<BR>
<BR>&nbsp;&nbsp;&nbsp;&nbsp;&nbsp;6. septembar
<BR>&nbsp;&nbsp;&nbsp;&nbsp;&nbsp;Usred seanse (ponovo disanje) naglas sam rekla: "Flores!"
<BR>&nbsp;&nbsp;&nbsp;&nbsp;&nbsp;Obe psihičke dimenzije su pobelele, ali zato se somatska realizacija jedva promenila. Posle četiri sekunde odgovorio je naglas, pospano. Nije u pitanju 'trans', već autohipnoza.
<BR>&nbsp;&nbsp;&nbsp;&nbsp;&nbsp;Rekoh: "Vaše disanje prate uređaji. Nije neophodno da znam da još dišete. Dosadno je."
<BR>&nbsp;&nbsp;&nbsp;&nbsp;&nbsp;On reče: "Volim da ga i sam pratim, doktore."
<BR>&nbsp;&nbsp;&nbsp;&nbsp;&nbsp;Obišla sam ga, skinula mu povez i zagledala se u njega. Imao je prijatno lice, pripadao je onoj vrsti muškaraca koje često srećete kako upravljaju mašinama, osećajni, ali strpljivi, poput magarca. To je glupo. Neću precrtati. Treba da budem spontana u ovom dnevniku. Magarci imaju lepa lica. Trebalo bi da su glupi i jogunasti, ali deluju mudro i smireno, kao da su dosta toga pretrpeli, ali se ne žale kao da znaju za neki razlog zbog koga se ne treba žaliti. Beli prsten oko očiju čini ih nezaštićenima.
<BR>&nbsp;&nbsp;&nbsp;&nbsp;&nbsp;"Ali što jače dišete", rekoh, "manje mislite. Potrebna mi je vaša saradnja. Pokušavam da otkrijem čega se to plašite."
<BR>&nbsp;&nbsp;&nbsp;&nbsp;&nbsp;"Ali ja znam čega se plašim", odvrati on.
<BR>&nbsp;&nbsp;&nbsp;&nbsp;&nbsp;"Zašto nećete da mi kažete?"
<BR>&nbsp;&nbsp;&nbsp;&nbsp;&nbsp;"Niste me pitali."
<BR>&nbsp;&nbsp;&nbsp;&nbsp;&nbsp;"To je krajnje nerazumno", rekoh, što je smešno, kada sada o tome razmislim, ljutiti se na mentalno obolelog pacijenta zato što je nerazuman. "E pa, evo, sada vas pitam."
<BR>&nbsp;&nbsp;&nbsp;&nbsp;&nbsp;On reče: "Plašim se elektrošoka. Plašim se da će mi uništiti um. Plašim se što me držite ovde. Ili da će me pustiti da iziđem kada više ničega neću moći da se setim." Dahtao je dok je govorio.
<BR>&nbsp;&nbsp;&nbsp;&nbsp;&nbsp;Rekoh: "U redu, zašto ne biste razmišljali o tome dok ja posmatram ekrane?"
<BR>&nbsp;&nbsp;&nbsp;&nbsp;&nbsp;"Zašto bih?"
<BR>&nbsp;&nbsp;&nbsp;&nbsp;&nbsp;"A zašto ne biste? Ako ste već rekli meni, zašto onda ne biste mogli i da razmišljate o tome? Želim da vidim boju vaših misli!"
<BR>&nbsp;&nbsp;&nbsp;&nbsp;&nbsp;"Boja mojih misli vas se ne tiče", ljutito je kazao, ali ja sam već bila iza ekrana dok je to govorio i videla sam nezaštićenu aktivnost. Razume se, i naš razgovor je bio snimljen na traci; provela sam poslepodne proučavajući ga. Zadivljujuće. Postoje dva subverbalna nivoa koja se odvijaju uporedo sa izgovorenim rečima. Sve senzorno-emotivne reakcije i iskrivljenja su snažna i složena. On mene 'vidi', na primer, na bar tri različita načina, verovatno i na više, analiza je nemoguće teška! Podudaranja Sves-Nesves. u toj meri su složena, tragovi sećanja i trenutni utisci strašno brzo se prepliću, a celina ipak ostaje objedinjena u svojoj složenosti. Liči na onu mašinu koju je proučavao, veoma zamršena, ali jedinstvena u matematičkoj skladnosti. Poput latica ruže.
<BR>&nbsp;&nbsp;&nbsp;&nbsp;&nbsp;Kada je shvatio da posmatram, povikao je: "Voajeru! Prokleti voajeru! Ostavi me na miru! Izlazi!" slomio se i zaplakao. Nekoliko sekundi na ekranu se odvijala čista fantazija u kojoj je on strgnuo štipaljke sa ruke i glave, šutnuo uređaj i razbio ga u paramparčad, a zatim izjurio iz zgrade; tamo, napolju, nalazio se prostrani vrh brda, prekriven kratkom, sasušenom travom, pod noćnim nebom, i on je stajao na njemu sasvim sam. A, u stvari, sedeo je presamićen u stolici i jecao.
<BR>&nbsp;&nbsp;&nbsp;&nbsp;&nbsp;Prekinula sam seansu, skinula mu krunu, upitala ga želi li čaja, ali je odbio da odgovori. Oslobodila sam mu ruke i donela mu šolju. Danas je bilo šećera, puna kutija. Rekla sam mu to, a onda sam dodala da ću staviti dve kocke.
<BR>&nbsp;&nbsp;&nbsp;&nbsp;&nbsp;Pošto je otpio malo čaja, on reče, s očiglednom ironijom, jer se stideo što je plakao: "Znate da volim šećer? Pretpostavljam da vam je vaš psihoskop kazao da volim šećer?"
<BR>&nbsp;&nbsp;&nbsp;&nbsp;&nbsp;"Ne budite ludi", primetih, "svi vole šećer ako mogu da dođu do njega."
<BR>&nbsp;&nbsp;&nbsp;&nbsp;&nbsp;On reče: "Ne, doktorkice, ne vole." Istim tonom me je upitao koliko sam stara i da li sam udata. Bio je pakostan. Rekao je: "Ne želite da se udate? Venčani s poslom? Pomažete mentalno labilnima da se vrate konstruktivnom životu i služenju Naciji?"
<BR>&nbsp;&nbsp;&nbsp;&nbsp;&nbsp;"Volim svoj posao", odvratih, "zato što je težak i zanimljiv. Isto ko i vaš. Vi volite svoj posao, zar ne?"
<BR>&nbsp;&nbsp;&nbsp;&nbsp;&nbsp;"Voleo sam ga", reče on. "Zbogom svemu tome."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;Kucnuo se po glavi i rekao: "Zzzzzzt! Nestalo. Je li tako?"
<BR>&nbsp;&nbsp;&nbsp;&nbsp;&nbsp;"Zašto ste toliko ubeđeni da će vam biti prepisani elektrošokovi? Ja još nisam ni postavila dijagnozu."
<BR>&nbsp;&nbsp;&nbsp;&nbsp;&nbsp;"Dijagnozu?" ponovi on. "Čujte, prestanite da se pretvarate, molim vas. Postavljena je meni dijagnoza. Postavili su je učeni lekari TRTU-a. Težak slučaj nelojalnosti. Prognoza: Zlo! Terapija: Zatvorite ga u sobu punu premlaćenih olupina koje vrište, a onda mu pročešljajte um kao što ste pročešljali njegove hartije i na kraju ga spalite - spalite. Je li tako, doktore? Zašto morate da prođete kroz celo to izmotavanje, dijagnoze, šolje čaja? Zar ne možete jednostavno da nastavite? Zar morate da prekopate sve ono što jesam pre nego što to spalite?"
<BR>&nbsp;&nbsp;&nbsp;&nbsp;&nbsp;"Flores", rekoh krajnje strpljivo, "vi govorite: 'Uništi me' - zar se ne čujete? Psihoskop ništa ne uništava. Niti ga koristim da bih došla do dokaza. Ovo nije sud, niste na suđenju. A ni ja nisam sudija. Ja sam lekar."
<BR>&nbsp;&nbsp;&nbsp;&nbsp;&nbsp;Prekinuo me je. "Ako ste lekar, zar ne vidite da nisam bolestan?"
<BR>&nbsp;&nbsp;&nbsp;&nbsp;&nbsp;"Kako išta da vidim kada mi sprečavate pristup svojim glupim znacima ZABRANJEN PRISTUP?" povikah. Zaista sam povikala. Moje strpljenje predstavljalo je pozu i jednostavno se raspalo u paramparčad. Ali uvidela sam da sam prodrla do njega, tako da sam nastavila. "Delujete bolesno, ponašate se bolesno - dva polomljena rebra, temperatura, nemate apetit, plakanje se uklapa - je li to dobro zdravlje? Ako niste bolesni, onda mi to i dokažite! Dozvolite mi da vidim kako ste iznutra, unutar svega toga!"
<BR>&nbsp;&nbsp;&nbsp;&nbsp;&nbsp;Pogledao je u šolju i istovremeno se nasmejao i slegnuo ramenima. "Ne mogu da pobedim", reče on. "Zašto razgovaram sa vama? Delujete tako pošteno, prokleti da ste!"
<BR>&nbsp;&nbsp;&nbsp;&nbsp;&nbsp;Izišla sam. Kako samo pacijent može da vas povredi. Nevolja je u tome što sam navikla na decu, čije je odbijanje potpuno, poput životinja koje se slede, ili šćućure, ili grizu kada se strašno uplaše. Ali sa ovim čovekom, inteligentnim i starijim od mene, prvo sam uspostavila komunikaciju i stekla njegovo poverenje, a onda je usledio udarac. To tada više boli.
<BR>&nbsp;&nbsp;&nbsp;&nbsp;&nbsp;Baš je mučno sve to zapisivati. Ponovo boli. Ali korisno je. Sada mnogo bolje razumem izvesne stvari koje je kazao. Mislim da ovo neću pokazati dr Nades dok ne postavim dijagnozu. Ako u onome što je kazao, da je bio uhapšen pod optužbom za nelojalnost, ima makar malo istine (a nema sumnje da ne vodi računa o onome što govori) dr Nades bi mogla pomisliti kako bi trebalo da ona preuzme ovaj slučaj, zbog mog neiskustva. Bilo bi mi žao. Potrebno mi je iskustvo.
<BR>
<BR>&nbsp;&nbsp;&nbsp;&nbsp;&nbsp;7. septembar
<BR>&nbsp;&nbsp;&nbsp;&nbsp;&nbsp;Glupačo! Zato ti je i dala De Kamsovu knjigu. Svakako da zna. Kao šef odeljenja imala je pristup u F. S.-ov dosje TRTU-a. Namerno mi je dala ovaj slučaj.
<BR>&nbsp;&nbsp;&nbsp;&nbsp;&nbsp;Nema sumnje da je poučan.
<BR>&nbsp;&nbsp;&nbsp;&nbsp;&nbsp;Današnja seansa: F. S. je i dalje ljut i mrzovoljan. Namerno je zamislio seksualnu scenu. Bilo je to sećanje, ali kada se partnerka pomolila ispod njega, iznenada je prilepio karikaturu mog lica na njeno. Bilo je efektno. Sumnjam da bi žena to mogla da učini; sećanja žena na seks obično su tamnija i veličajnija: ona i on ne postaju lutke od mesa tek tako, sa glavama koje se mogu zameniti. Posle izvesnog vremena ovo mu je dosadilo (jer i pored sve svoje živosti nije bilo puno somatskog sudelovanja, čak ni erekcije) i njegov um počeo je da luta. Prvi put. Vratio se jedan od crteža sa stola. Mora da je dizajner, jer ga je izmenio, olovkom. Istovremeno je na audio planu išla melodija, u čistom mentalnom tonu; uporedo s tim, Nesv. je počelo da se ispunjava međudejstvima: velika mračna soba viđena sa visine deteta, veoma visoki simsovi, s druge strane prozora veče, grančice drveta koje tamne, a unutar sobe glas neke žene, blag - možda je čitala naglas - povremeno se stapao sa melodijom. U međuvremenu, kurva na krevetu nastavila da svršava u voljnim naponima, svaki put se sve više rastačući, dok od nje nije ostala samo jedna bradavica. Toliko sam uspela da analiziram danas popodne; bila je to prva sekvenca od preko deset sekundi koju sam jasno i u potpunosti analizirala.
<BR>&nbsp;&nbsp;&nbsp;&nbsp;&nbsp;Kada sam prekinula seansu kazao je: "Šta ste saznali?" satiričnim glasom.
<BR>&nbsp;&nbsp;&nbsp;&nbsp;&nbsp;Odzviždala sam deo melodije.
<BR>&nbsp;&nbsp;&nbsp;&nbsp;&nbsp;Delovao je zaplašeno.
<BR>&nbsp;&nbsp;&nbsp;&nbsp;&nbsp;"Divna melodija", primetih. "Nikada je ranije nisam čula. Ako je vaša, neću je nigde drugde zviždukati."
<BR>&nbsp;&nbsp;&nbsp;&nbsp;&nbsp;"Iz nekog kvarteta", odvrati on, povrativši svoje 'magareće' lice, bespomoćno i strpljivo. "Volim klasičnu muziku. Zar vi..."
<BR>&nbsp;&nbsp;&nbsp;&nbsp;&nbsp;"Videla sam devojku", rekoh. "I moje lice na njoj. Znate li šta bih volela da vidim?"
<BR>&nbsp;&nbsp;&nbsp;&nbsp;&nbsp;Odmahnuo je glavom. Mrzovoljan, podmukao.
<BR>&nbsp;&nbsp;&nbsp;&nbsp;&nbsp;"Vaše detinjstvo."
<BR>&nbsp;&nbsp;&nbsp;&nbsp;&nbsp;To ga je iznenadilo. Posle izvesnog vremena kazao je: "U redu. Možete dobiti moje detinjstvo. Zašto da ne? Ionako ćete dobiti i sve ostalo. Čujte. Vi sve to snimate, zar ne? Mogu li videti snimak? Želim da vidim ono što vi vidite."
<BR>&nbsp;&nbsp;&nbsp;&nbsp;&nbsp;"Svakako", odvratih. "Ali vama to neće značiti onoliko koliko mislite da hoće. Trebalo mi je osam godina da naučim da posmatram. Počinje se sa vlastitim trakama. Gledala sam svoje snimke mesecima pre nego što sam uspela bilo šta da prepoznam."
<BR>&nbsp;&nbsp;&nbsp;&nbsp;&nbsp;Odvela sam ga na svoje mesto, stavila mu slušalice i pustila mu trideset sekundi poslednje sekvence.
<BR>&nbsp;&nbsp;&nbsp;&nbsp;&nbsp;Posle toga bio je krajnje zamišljen i pun poštovanja. Upitao je: "Kakvo je to bilo kretanje uz i niz lestvicu, u pozadini, pretpostavljam da to tako zovete?"
<BR>&nbsp;&nbsp;&nbsp;&nbsp;&nbsp;"Vizuelno skeniranje - oči su vam bile zatvorene - i podsvesni proprioceptivni input. Nesvesna dimenzija i telesna dimenzija sve vreme se uveliko preklapaju. Mi uvodimo tri dimenzije zasebno, jer se one ionako retko podudaraju u potpunosti, osim kod beba. Sjajno trouglasto kretanje s leve strane holoa verovatno je bio bol u rebrima."
<BR>&nbsp;&nbsp;&nbsp;&nbsp;&nbsp;"Ja to ne vidim na taj način!"
<BR>&nbsp;&nbsp;&nbsp;&nbsp;&nbsp;"Vi to ne vidite; niste ga tada čak ni svesno osećali. Ali nismo u stanju da bol u rebrima prenesemo na holoekran, tako da mu dodeljujemo vizuelni simbol. Isto je i sa svim senzacijama, afektima, osećanjima."
<BR>&nbsp;&nbsp;&nbsp;&nbsp;&nbsp;"Vi sve to istovremeno pratite?"
<BR>&nbsp;&nbsp;&nbsp;&nbsp;&nbsp;"Rekoh vam da mi je trebalo osam godina. A svesni ste da je to samo delić? Niko ne bi mogao smestiti celu jednu psihu na ekran od četiri stope. Niko ne zna postoje li granice psihe. Osim da su to granice Vaseljene."
<BR>&nbsp;&nbsp;&nbsp;&nbsp;&nbsp;Posle izvesnog vremena je kazao: "Možda vi i niste budala, doktore. Možda ste samo zaokupljeni svojim poslom. To, znate, može biti opasno, biti toliko zaokupljeni svojim poslom."
<BR>&nbsp;&nbsp;&nbsp;&nbsp;&nbsp;"Ja volim svoj posao i nadam se da je koristan", rekoh. Budno sam motrila na simptome nelojalnosti.
<BR>&nbsp;&nbsp;&nbsp;&nbsp;&nbsp;Jedva primetno se osmehnuo i kazao: "Umišljenko", tužnim glasom.
<BR>&nbsp;&nbsp;&nbsp;&nbsp;&nbsp;Dolazi Ana. Još ima izvesnih problema sa jelom. Ubacila sam je u Džordžovu uzajamno-terapijsku grupu. Njoj je to potrebno: bar jedna od stvari koja joj je potrebna jeste društvo. Konačno, zašto bi jela? Kome je potrebna živa? Ono što nazivamo psihozama ponekad predstavlja jednostavno stvarnost. Međutim, ljudska bića ne mogu da žive samo od stvarnosti.
<BR>&nbsp;&nbsp;&nbsp;&nbsp;&nbsp;Ustrojstva F. S.-a ne uklapaju se ni u jedno od klasičnih paranoičkih psihoskopskih ustrojstava po Rajngeldu.
<BR>&nbsp;&nbsp;&nbsp;&nbsp;&nbsp;De Kamisova knjiga suviše je teška za mene. Terminologija politike veoma se razlikuje od one iz psihologije. Sve izgleda obrnuto. Moram ubuduće biti strašno pažljiva na P. T. seansama nedeljom uveče. Bila sam lenja. Ili, ne, već, kao što F. S. reče, suviše zaokupljena svojim poslom - i odveć nemarna prema sadržaju onoga što radim; na to je mislio. Nisam razmišljala o tome za šta radim.
<BR>
<BR>&nbsp;&nbsp;&nbsp;&nbsp;&nbsp;10. septembar
<BR>&nbsp;&nbsp;&nbsp;&nbsp;&nbsp;Prethodne dve večeri bila sam toliko umorna da sam preskočila vođenje dnevnika. Svi podaci, razume se, nalaze se na traci i u beleškama za analizu. Zaista sam naporno radila na analizama F. S. Veoma je uzbudljivo. Zaista neobičan um. Nije briljantan, na testovima inteligencije bio je prosečno dobar, nije originalan niti je umetnik, nema šizofreničku pronicljivost, ne umem da kažem o čemu je reč, polaskana sam što mi je dozvolio da podelim s njim detinjstvo koga se prisetio zbog mene. Ne umem da kažem o čemu je reč. Bilo je, razume se, bola i straha kada mu je kao dvanaestogodišnjaku otac umro od raka, meseci i meseci bede, bilo je užasno, ali na kraju se nije sve pretvorilo u bol, nije zaboravio niti potisnuo, već se sve promenilo, zahvaljući njegovoj ljubavi prema roditeljima i sestri, muzici, prema obliku, težini i uklapanju stvari, kao i sećanju na svetlosti i na vremenske prilike nekih davno minulih dana, dok mu je um neprekidno tiho radio, trudeći se, trudeći se da postigne celinu.
<BR>&nbsp;&nbsp;&nbsp;&nbsp;&nbsp;Još se ne postavlja pitanje formalne koanalize, još je suviše rano, ali on sarađuje tako inteligentno da sam ga danas pitala da li je bio svestan figure Tamnog Brata koja je propratila nekoliko Sves. poniranja u dimenziji Nesves. Kada sam mu pomenula da je figura imala zamršenu, kuštravu ćubu, on se zapanjio i rekao: "Mislite na Dokeja?"
<BR>&nbsp;&nbsp;&nbsp;&nbsp;&nbsp;Ova reč već se javila na subverbalnom audiju, mada je nisam povezala sa tom prilikom.
<BR>&nbsp;&nbsp;&nbsp;&nbsp;&nbsp;Objasnio je da je, kada mu je bilo pet ili šest godina, imenom Dokej nazivao 'medveda' o kome je često sanjao ili sanjario. Rekao je: "Jahao sam na njemu. Bio je veliki. Ja sam bio mali. Rušio je zidove, uništavao stvari, loše stvari, znate, nasilnike, uhode, ljude koji su plašili moju majku, zatvore, mračne prolaze kroz koje sam se bojao da prođem, policajce sa pištoljima, vlasnike zalagaonica. Jednostavno bi ih oborio. A zatim bi prešao preko svog tog krša i popeo se na vrh brda. Sa mnom na leđima. Tamo gore bilo je tiho. Uvek je bilo veče, malo pre pojave zvezda. Čudno je što se toga sećam. To je bilo pre trideset godina! Kasnije se pretvorio u neku vrstu prijatelja, dečaka ili muškarca, sa kosom kao u medveda. I dalje je razbijao stvari i ja sam išao s njim. Bilo je zabavno."
<BR>&nbsp;&nbsp;&nbsp;&nbsp;&nbsp;Zapisala sam to na osnovu sećanja, jer nije bilo snimljeno na traci; seansu je prekinuo nestanak struje. Strašno je što se bolnica nalazi tako nisko na listi vladinih prioriteta.
<BR>&nbsp;&nbsp;&nbsp;&nbsp;&nbsp;Večeras sam bila na seansi Poz. Razmišljanja i hvatala sam beleške. Dr K. govorio je o opasnostima i zabludama liberalizma.
<BR>
<BR>&nbsp;&nbsp;&nbsp;&nbsp;&nbsp;11. septembar
<BR>&nbsp;&nbsp;&nbsp;&nbsp;&nbsp;F. S. je pokušao da mi prikaže Dokeja, jutros, ali nije uspeo. Nasmejao se i glasno rekao: "Više ne mogu da ga vidim. Mislim da sam se u jednom trenutku pretvorio u njega."
<BR>&nbsp;&nbsp;&nbsp;&nbsp;&nbsp;"Pokažite mi kada se to dogodilo", rekoh ja, a on pristade: "Dobro", i poče smesta da se priseća jedne epizode iz rane mladosti. Nije imala nikakve veze sa Dokejom. Prisustvovao je hapšenju. Rečeno mu je da je čovek rasturao zabranjen štampani materijal. Kasnije je video jedan od dotičnih pamfleta, naslov se nalazio u njegovoj vizuelnoj banci: 'Postoji li pravda jednaka za sve? Pročitao ga je, ali nije se sećao teksta ili je uspeo da ga sakrije preda mnom. Hapšenje je bilo strašno živopisno. Pojedinosti kao mladićeva plava košulja, njegov bučni kašalj i zvuci udaraca, uniforme agenata TRTU-a, kola koja se udaljavaju, velika, siva kola sa krvavim vratima. To se u nedogled ponavljalo, kola koja se udaljavaju niz ulicu, udaljavaju niz ulicu. Bio je to traumatičan nesrećan slučaj za F. S.-a, koji može da objasni njegov preterani strah od nasilja narodne pravde opravdavanog od strane narodne bezbednosti, što ga je moglo navesti da se iracionalno ponaša za vreme istrage i na taj način ostavi utisak da je sklon nelojalnosti, utisak za koji verujem da je pogrešan.
<BR>&nbsp;&nbsp;&nbsp;&nbsp;&nbsp;Pokazaću zašto u to verujem. Kada se ova epizoda završila, rekoh: "Flores, razmišljajte o demokratiji za mene, hoćete li?"
<BR>&nbsp;&nbsp;&nbsp;&nbsp;&nbsp;On odvrati: "Doktorkice, stare pse ne možete baš tako lako navući."
<BR>&nbsp;&nbsp;&nbsp;&nbsp;&nbsp;"Ne pokušavam da vas navučem. Možete li da razmišljate o demokratiji ili ne?"
<BR>&nbsp;&nbsp;&nbsp;&nbsp;&nbsp;"Dosta o njoj razmišljam", reče on, prebacivši se na aktivnost desne polovine mozga, muziku. Začuo se hor iz poslednjeg dela devete Betovenove simfonije; pepoznala sam je zahvaljujući semestru o Umetnosti koji smo imali na fakultetu. Pevali smo neki patriotski tekst na tu muziku. Povikah: "Ne cenzurišite!" a on reče: "Ne vičite, čujem vas." Svakako da me čuje, u prostoriji je vladala savršena tišina, ali pikap na audiju bio je veličanstven, kao da hiljadu ljudi peva u horu. Nastavio je glasno: "Ne cenuzurišem. Razmišljam o demokratiji. To je demokratija. Nada, bratstvo, bez zidova. Svi zidovi srušeni. Vi, mi, ja sačinjavam Vaseljenu! Zar niste u stanju da čujete?" I ponovo se pojavio vrh brda, niska trava i osećanje da se nalazite visoko, i vetar, i celo nebo. Muzika je bila nebo.
<BR>&nbsp;&nbsp;&nbsp;&nbsp;&nbsp;Kada se završilo, oslobodila sam ga krune i rekla: "Hvala vam."
<BR>&nbsp;&nbsp;&nbsp;&nbsp;&nbsp;Ne vidim zašto lekar ne bi mogao da zahvali pacijentu na otkrovenju lepote i značenja. Razume se da je bitno da lekar ima autoritet, ali on ne mora da dominira. Jasno mi je da u politici vlasti moraju da predvode i da ostali moraju da ih slede, ali u psihološkoj medicini stvari stoje nešto drugačije, lekar ne može da 'izleči' pacijenta, pacijent 'leči' samoga sebe uz našu pomoć i to nije u suprotnosti sa Pozitivnim Razmišljanjem.
<BR>
<BR>&nbsp;&nbsp;&nbsp;&nbsp;&nbsp;14. septembar
<BR>&nbsp;&nbsp;&nbsp;&nbsp;&nbsp;Posle današnjeg dugog razgovora sa F. S.-om veoma sam se uznemirila i pokušaću da pojasnim svoje misli.
<BR>&nbsp;&nbsp;&nbsp;&nbsp;&nbsp;Nemiran je jer zbog povrede rebara i nije u stanju da pohađa radnu terapiju. Odelenje za Nasilne uznemirujuće deluje na njega, tako da sam upotrebila svoj autoritet da se iz njegovog kartona ukloni N i da ga pre tri dana premeste u Muško B odeljenje. Dobio je krevet pored starog Arke i kada sam došla po njega radi seanse, zatekla sam ih u razgovoru, sedeli su na Arkinom krevetu. F. S. je kazao: "Dr Sober, poznajete li mog suseda, profesora Arku sa Fakulteta lepih umetnosti na Univerzitetu?" Svakako da sam znala starca, on je ovde već godinama, mnogo duže od mene, ali F. S. mi se obratio s toliko učtivosti i ozbiljnosti da sam odvratila: "Da, kako ste, profesore Arka?" i rukovala se sa starcem. Pozdravio me je učtivo kao kakvog stranca - često zaboravlja ljude od danas do sutra.
<BR>&nbsp;&nbsp;&nbsp;&nbsp;&nbsp;Na putu do prostorije za skopiranje F. S. reče: "Znate li koliko je elektrošok-terapija primio?" a kada sam odvratila da ne znam, on nastavi: "Šezdeset. Ponavlja mi to svakog dana. S ponosom." Zatim me je upitao: "Da li ste znali da je on bio međunarodno poznat naučnik? Napisao je knjigu Ideja slobode, o slobodarskim idejama dvadesetog veka u politici, umetnostima i naukama. Pročitao sam je dok sam išao u školu za inženjere. Tada je postojala. Na policama za knjige. Više je tamo nema. Nigde. Pitajte dr Arku. Nikada nije čuo za nju."
<BR>&nbsp;&nbsp;&nbsp;&nbsp;&nbsp;"Posle elektrokonvulzivne terapije uvek dolazi do gubitka izvesnog dela sećanja", rekoh, "ali izgubljeni materijal može se ponovo naučiti, a često se i sasvim spontano vraća."
<BR>&nbsp;&nbsp;&nbsp;&nbsp;&nbsp;"Posle šezdeset seansi?" upita on.
<BR>&nbsp;&nbsp;&nbsp;&nbsp;&nbsp;F. S. je visok muškarac, prilično poguren, doduše, ali čak i u bolničkoj pidžami ostavlja upečatljiv utisak. Međutim, i ja sam visoka, i ne zove me on 'doktorkice' zato što sam niža od njega. Prvi put me je tako nazvao kada se naljutio na mene i sada to ponavlja kada je ogorčen, ali ne želi da me povredi onim što kaže, onu mene koju poznaje. Rekao je: "Doktorkice, prestanite da se pretvarate. I sami znate da je um toga čoveka bio namerno uništen."
<BR>&nbsp;&nbsp;&nbsp;&nbsp;&nbsp;Pokušaću sada tačno da zapišem šta sam odgovorila, jer je važno.
<BR>&nbsp;&nbsp;&nbsp;&nbsp;&nbsp;"Ne odobravam upotrebu elektrokonvulzivne terapije kao opšteg sredstva. Ne bih je preporučila za svoje pacijente osim u određenim specifičnim slučajevima senilne melanholičnosti. Opredelila sam se za psihoskopiju, jer ona više služi za integraciju nego destrukciju."
<BR>&nbsp;&nbsp;&nbsp;&nbsp;&nbsp;Sve je to istina, a ipak nikada ranije nisam to glasno izgovorila niti svesno o tome razmišljala.
<BR>&nbsp;&nbsp;&nbsp;&nbsp;&nbsp;"Šta ćete preporučiti za mene?" upita on.
<BR>&nbsp;&nbsp;&nbsp;&nbsp;&nbsp;Objasnila sam mu da kada moje dijagnoze budu gotove, preporuka koju budem dala biće podneta na odobrenje šefu i pomoćniku šefa Odeljenja. Rekla sam mu da do sada ništa u njegovoj istoriji niti strukturi ličnosti ne zahteva upotrebu ECT-a, ali da konačno nismo baš daleko ni odmakli.
<BR>&nbsp;&nbsp;&nbsp;&nbsp;&nbsp;"Hajde da produžimo stvar", reče on, vukući se pored mene povijenih ramena.
<BR>&nbsp;&nbsp;&nbsp;&nbsp;&nbsp;"Zašto? Dopada vam se?"
<BR>&nbsp;&nbsp;&nbsp;&nbsp;&nbsp;"Ne. Mada mi se vi dopadate. Ali voleo bih da odložim neizbežni kraj."
<BR>&nbsp;&nbsp;&nbsp;&nbsp;&nbsp;"Zašto uporno ponavljate da je to neizbežno, Flores? Zar ne shvatate da je vaše razmišljanje kada je ta jedna stvar u pitanju potpuno iracionalno?"
<BR>&nbsp;&nbsp;&nbsp;&nbsp;&nbsp;"Rozo", oslovi me on; nikada ranije nije me oslovio po imenu. "Rozo, ne možete se ponašati razumno kada je u pitanju čisto zlo. Postoje lica koja razum nije u stanju da vidi. Svakako da se ponašam iracionalno kada sam suočen sa neizbežnim uništenjem vlastitog sećanja - samog sebe. Ali ne postupam pogrešno. I sami znate da me neće odavde pustiti ne..." Dugo je oklevao pre nego što je konačno izgovorio: "Nepromenjenog."
<BR>&nbsp;&nbsp;&nbsp;&nbsp;&nbsp;"Jedna psihotička epizoda..."
<BR>&nbsp;&nbsp;&nbsp;&nbsp;&nbsp;"Nisam imao nikakvu psihotičku epizodu. Do sada je već to trebalo da shvatite."
<BR>&nbsp;&nbsp;&nbsp;&nbsp;&nbsp;"Zašto ste onda upućeni ovamo?"
<BR>&nbsp;&nbsp;&nbsp;&nbsp;&nbsp;"Imam nekoliko kolega koji vole da se smatraju takmacima, suparnicima. Pretpostavljam da su oni obavestili TRTU da sam subverzivni liberal."
<BR>&nbsp;&nbsp;&nbsp;&nbsp;&nbsp;"Kakve su dokaze imali?"
<BR>&nbsp;&nbsp;&nbsp;&nbsp;&nbsp;"Dokaze?" Do tada smo već stigli u sobu za skopiranje. Prekrio je šakama lice na trenutak i zaprepašćeno se nasmejao. "Dokaze? E pa, jednom na sastanku mog odeljenja dugo sam razgovarao sa strancem koji je bio kod nas u poseti, momkom iz moje struke, dizajnerom. Imam ja i prijatelje, znate, nekreativne ljude, boeme. A ovog leta sam pokazao glavešini našeg odeljenja zašto nacrt koji mu je odobrila vlada ne može da radi. To je bilo glupo. Možda sam ovde zbog imbecilnosti. A uz to još i čitam. Pročitao sam knjigu profesora Arke."
<BR>&nbsp;&nbsp;&nbsp;&nbsp;&nbsp;"Ali ništa od toga nije važno, vi pozitivno mislite, volite svoju zemlju, niste nelojalni!"
<BR>&nbsp;&nbsp;&nbsp;&nbsp;&nbsp;On reče: "Ne znam. Dopada mi se ideja demokratije, nada, da, to mi se dopada. Ne bih mogao da živim bez toga. Ali zemlja? Mislite na onu stvar na karti, linije, sve što je unutar tih linija je dobro, a ništa izvan njih nije važno? Kako se odrasloj osobi može dopadati jedna tako detinjasta zamisao?"
<BR>&nbsp;&nbsp;&nbsp;&nbsp;&nbsp;"Ali vi ne biste izdali naciju nekom spoljnjem neprijatleju."
<BR>&nbsp;&nbsp;&nbsp;&nbsp;&nbsp;On reče: "Pa, ako bih morao da biram između nacije i humanosti, ili nacije i prijatelja, mogao bih. Ako to nazivate izdajom. Ja to nazivam moralnošću."
<BR>&nbsp;&nbsp;&nbsp;&nbsp;&nbsp;On jeste liberal. Upravo o tome je dr Katin govorio u nedelju.
<BR>&nbsp;&nbsp;&nbsp;&nbsp;&nbsp;To je klasična psihopatija: odsustvo normalnog afekta. Izgovorio je to krajnje bezosećajno: "Mogao bih."
<BR>&nbsp;&nbsp;&nbsp;&nbsp;&nbsp;Ne. To nije tačno. Izgovorio je to s teškom mukom, s bolom. Ja sam, u stvari, bila u toj meri preneražena da ništa nisam osećala - praznina, hladnoća.
<BR>&nbsp;&nbsp;&nbsp;&nbsp;&nbsp;Kako da se postavim prema ovoj vrsti psihoze, političke psihoze? Dva puta sam pročitala De Kamsovu knjigu i verujem da je sada razumem, ali i dalje postoji ta provalija između onog što je političko i onog što je psihološko, što znači da mi ta knjiga pokazuje kako treba da razmišljam, ali mi ne pokazuje kako da pozitivno postupam. Jasno mi je kako bi F. S. trebalo da razmišlja i šta bi trebalo da oseća, i gde je razlika između toga i njegovog sadašnjeg stanja uma, ali ne znam kako da ga obrazujem da bi mogao pozitivno da razmišlja. De Kams kaže da je nelojalnost negativno stanje koje se mora popuniti pozitivnim zamislima i osećanjima, ali to ne odgovara F. S.-u. Provalija nije u njemu. U stvari, provalija kod De Kamsa, između političkog i psihološkog, upravo je ono na šta se odnose njegove zamisli. Ali ako su to pogrešne zamisli, kako je to moguće?
<BR>&nbsp;&nbsp;&nbsp;&nbsp;&nbsp;Strašno mi je potreban savet, ali ga ne mogu dobiti od dr Nades. Dajući mi De Kamsovu knjigu, rekla je: "U ovome ćeš naći ono što ti je potrebno." Ako joj kažem da nisam pronašla, to će biti kao da priznajem da sam nemoćna i ona će mi oduzeti slučaj. Zaista mislim da je reč o nekoj vrsti slučaja za testiranje, pri čemu sam ja ta koju testiraju. Ali potrebno mi je ovo iskustvo, učim, a pored toga pacijent mi veruje i slobodno razgovara sa mnom. On to čini zato što zna da ono što mi kaže zadržavam u potpunoj tajnosti. Stoga ne mogu nikome da pokažem dnevnik niti da razgovaram o ovim problemima sa bilo kim dok se ne krene sa lečenjem i više ne bude bitno ima li u mene poverenja ili ne.
<BR>&nbsp;&nbsp;&nbsp;&nbsp;&nbsp;Ali nikako mi nije jasno kada bi do toga moglo doći. Izgleda da će za naš odnos poverenje uvek ostati od najveće važnosti.
<BR>&nbsp;&nbsp;&nbsp;&nbsp;&nbsp;Moram ga naučiti da prilagodi svoje ponašanje stvarnosti ili će biti poslat na ECT kada Odeljenje bude u novembru vršilo reviziju slučajeva. Sve vreme je bio u pravu što se toga tiče.
<BR>
<BR>&nbsp;&nbsp;&nbsp;&nbsp;&nbsp;9. oktobar
<BR>&nbsp;&nbsp;&nbsp;&nbsp;&nbsp;Prestala sam da vodim beleške u ovoj svesci kada je materijal koji sam dobijala od F. S.-a počeo da biva 'opasan' po njega (ili po mene). Upravo sam noćas sve ponovo pročitala. Shvatila sam da ovo nikada neću moći da pokažem dr Nades. Zato ću nastaviti da zapisujem sve što mi bude po volji. A to je upravo ono što mi je kazala da činim, ali mislim da je ona sve vreme očekivala da ću joj i pokazati šta sam zapisala, mislila je da ću ja to želeti, što i jesam, u početku, ili da ću joj dati dnevnik ako ona to od mene zatraži. Juče me je pitala za dnevnik. Rekla sam da sam odustala od zapisivanja, jer se samo ponavljaju stvari koje sam već unela u dosje za analizu. Očigledno joj to nije bilo po volji, ali ništa nije kazala. Naš odnos dominacije-potčinjenosti izmenio se u poslednjih nekoliko nedelja. Više ne osećam veliku potrebu da imam vodiča, a posle otpuštanja Ane Džest, referata o autizmu i uspešne analize traka T. R. Vina ne može i dalje tražiti da budem zavisna. Ali može me sprečiti da budem nezavisna. Skinula sam korice sa sveske i nepovezane listove držim između dva sloja stražnjih korica mog Rajngalda; bilo bi neophodno sprovesti krajnje podrobnu potragu da bi tamo bili pronađeni. Dok sam to radila, osećala sam priličnu mučninu i dobila sam glavobolju.
<BR>&nbsp;&nbsp;&nbsp;&nbsp;&nbsp;Alergija: osoba može biti izložena dejstvu polena ili izujedana od buva hiljadu puta, pa da ne dođe ni do kakve reakcije. A onda zaradi virusnu infekciju, ili psihičku traumu, ili je ubode pčela, i naredni put kada dođe u dodir sa oštrišom ili sa buvom, počinje da kija, kašlje, češe se, plače i tako dalje. Isti slučaj je i sa nekim drugim nadraživačima. Stvar je u osetljivosti.
<BR>&nbsp;&nbsp;&nbsp;&nbsp;&nbsp;'Odakle toliki strah?' zapisala sam. E pa, sada znam. Zašto nema privatnosti? To nije pošteno i podlo je. Ja ne mogu da dođem do dosjea označenih kao 'poverljivi', iz njene kancelarije, iako radim sa pacijentima, a ona ne radi. Niti smem da posedujem ikakav vlastiti 'poverljivi' materijal. Samo povlašćeni mogu imati tajne. Sve njihove tajne su dobre, čak i kada lažu.
<BR>&nbsp;&nbsp;&nbsp;&nbsp;&nbsp;Slušaj. Slušaj, ti, Rozo Sobel. Doktorko medicine, doplomirani psihoterapisto, diplomirani psihoskopisto. Jesi li skrenula?
<BR>&nbsp;&nbsp;&nbsp;&nbsp;&nbsp;Čije misli misliš?
<BR>&nbsp;&nbsp;&nbsp;&nbsp;&nbsp;Radila si između dva i pet časova dnevno tokom šest nedelja, kopajući po umu jedne ličnosti. Velikodušnom, jedinstvenom, razumnom umu. Nikada ranije nisi imala posla ni sa čim sličnim. Radila si samo sa osakaćenima i isprepadanima. Nikada ranije nisi srela sebi ravnog.
<BR>&nbsp;&nbsp;&nbsp;&nbsp;&nbsp;Ko je tarapeut, ti ili on?
<BR>&nbsp;&nbsp;&nbsp;&nbsp;&nbsp;Ali ako je sa njim sve u redu, šta bi trebalo da izlečim: kako da mu pomognem? Kako da ga spasem?
<BR>&nbsp;&nbsp;&nbsp;&nbsp;&nbsp;Učeći ga da laže?
<BR>
<BR>&nbsp;&nbsp;&nbsp;&nbsp;&nbsp;(Bez datuma)
<BR>&nbsp;&nbsp;&nbsp;&nbsp;&nbsp;Dve poslednje noći provela sam do ponoći pregledavajući dijagnostičke skopove profesora Arke, snimljene kada je primljen, pre jedanaest godina, pre elektrokonvulzivnog tretmana.
<BR>&nbsp;&nbsp;&nbsp;&nbsp;&nbsp;Jutros me je dr N. ispitivala zašto su mi bili potrebni 'tako stari dosjei'. (To znači da je Selena izveštava o tome koji su dosjei uzeti. Poznajem svaki kvadratni centimetar sobe za skopiranje, ali je ipak svakog dana sada proveravam.) Odgovorila sam joj da me zanima izučavanje razvoja ideološke nelojalnosti kod intelektualaca. Složile smo se da intelektualizam podstiče negativno mišljenje, i da može dovesti do psihoza, i da oni koji pate od toga treba da prođu idealni tretman, kao što je to bio slučaj sa profesorom Arkom, i potom da budu pušteni ako ostanu stručni. Bio je to krajnje zanimljiv i skladan razgovor.
<BR>&nbsp;&nbsp;&nbsp;&nbsp;&nbsp;Lagala sam. Lagala. Lagala. Namerno sam slagala, svesno. Ona je lagala. Ona je lažov. I ona je intelektualac! Ona je laž. I kukavica, bojim se.
<BR>&nbsp;&nbsp;&nbsp;&nbsp;&nbsp;Želela sam da odgledam Arkine trake kako bih stekla uvid. Kako bih dokazala sebi da Flores nije ni u kom slučaju jedinstven niti originalan. To je tačno. Razlike su zadivljujuće. Sves. dimenzija dr Arke bila je predivna; arhitekturno, međutim, Nesves. materijal bio je manje jedinstven i manje zanimljiv. Dr Arka je znao mnogo više: moć i lepota kretanja njegovih misli bili su nadmoćniji od Floresovih. Flores je često veoma spetljan. To je elemenat njegove životnosti. Dr Arka jeste... bio je... apstraktni mislilac, poput mene, i zato sam manje uživala u njegovim trakama. Nedostajala mi je čvrstina, prostornovremenska realnost i snažna senzorna jasnoća Floresovog uma.
<BR>&nbsp;&nbsp;&nbsp;&nbsp;&nbsp;Jutros, u sobi za skopiranje, ispričala sam mu šta radim. Njegova reakcija bila je (kao i obično) neočekivana. Voli starca i mislila sam da će mu biti drago. Rekao je: "Hoćete da kažete da su sačuvali trake, a uništili um?" Rekla sam mu da se sve trake čuvaju radi podučavanja i pitala ga zar ga to ne raduje, to što je saznao da postoji zapis sa Arkinim prvobitnim mislima: zar to konačno nije isto kao da je sačuvana njegova knjiga, sačuvan je deo uma koji će pre ili kasnije neminovno poseniliti i umreti? On reče: "Ne! Sve dok je knjiga zabranjena, a traka označena kao 'poverljiva'. Nema ni slobode ni privatnosti, čak ni u smrti. To je najgore od svega!"
<BR>&nbsp;&nbsp;&nbsp;&nbsp;&nbsp;Posle seanse upitao me je da li ću biti u stanju ili da li ću biti voljna da uništim njegove dijagnostičke trake, ako ga pošalju na ECT. Odgovorila sam mu da takve stvari mogu da se pogrešno odlože i vrlo lako zagube, ali to mi se činilo kao okrutno traćenje. Ja sam učila od njega, a mogli bi i drugi, kasnije. Rekao je: "Zar ne uviđate da ne želim da služim ljudima sa propusnicama službe bezbednosti? Ne želim da me iskorišćavaju, u tome je cela stvar. Vi me nikada niste iskorišćavali. Mi smo radili zajedno. Zajedno smo služili rok."
<BR>&nbsp;&nbsp;&nbsp;&nbsp;&nbsp;U poslednje vreme mnogo misli na zatvor. Fantazije, sanjarenja o zatvorima, radnim logorima. Sanjari o zatvoru kao što čovek u zatvoru sanjari o slobodi.
<BR>&nbsp;&nbsp;&nbsp;&nbsp;&nbsp;Pošto uviđam da se put sužava, poslala bih ga u zatvor da mogu, ali pošto je ovde, to je nemoguće. Ako prijavim da je, u stvari, politički opasan, jednostavno će ga vratiti na odeljenje za Nasilne i podvrgnuti ga ECT-u. Ovde nema sudije koji bi ga osudio na doživotnu. Ovde su jedino lekari koji izriču smrtne kazne.
<BR>&nbsp;&nbsp;&nbsp;&nbsp;&nbsp;Sve što mogu da uradim jeste da odugovlačim sa dijagnozama što je duže moguće i da podnesem zahtev za iscrpnu koanalizu, sa velikim izgledima na potpuno izlečenje. Ali već sam tri puta skicirala izveštaj - vrlo je teško sastaviti ga tako da bude jasno da ja znam da je bolest ideološke prirode (kako ne bi odmah odbacili moje dijagnoze), a da istovremeno zvuči blago i izlečivo kako bi mi dozvolili da to obavim pomoću psihoskopa. Ali, opet, zašto straćiti godinu dana i skupu opremu, kada nadohvat ruke postoji jeftin i jednostavan lek? Bez obzira na to šta ja rekla, imaju na raspolaganju taj argument. Ostale su još dve nedelje do revizije na Odeljenju. Moram tako sastaviti izveštaj da zaista ne budu u stanju da ga odbace. Ali šta ako je Flores u pravu i sve je ovo samo gluma, laganje o laganju, i od samog početka imaju naređenje TRTU-a: 'izbrišite ovog'...
<BR>
<BR>&nbsp;&nbsp;&nbsp;&nbsp;&nbsp;(Bez datuma)
<BR>&nbsp;&nbsp;&nbsp;&nbsp;&nbsp;Danas vrše reviziju slučajeva na odeljenju.
<BR>&nbsp;&nbsp;&nbsp;&nbsp;&nbsp;Ako ostanem ovde, imaću neku moć, moći ću da učinim nešto dobro Ne ne ne ali ja ne ja ne čak i kada je u pitanju ova stvar čak i u ovome šta mogu sada da učinim kako mogu da sprečim
<BR>
<BR>&nbsp;&nbsp;&nbsp;&nbsp;&nbsp;(Bez datuma)
<BR>&nbsp;&nbsp;&nbsp;&nbsp;&nbsp;Prošle noći sanjala sam da jašem na leđima medveda uz duboku klisuru između strmih padina planine, padina koje se vrletno uzdižu ka mračnom nebu, bila je zima, po stenju je bilo leda
<BR>
<BR>&nbsp;&nbsp;&nbsp;&nbsp;&nbsp;(Bez datuma)
<BR>&nbsp;&nbsp;&nbsp;&nbsp;&nbsp;Sutra ujutro reći ću Nades da dajem otkaz i tražim premeštaj u dečju bolnicu. Ali ona mora da odobri prelazak. Ako to ne učini, ja sam na ulici. Već ionako imam dosta problema. Zaključala sam vrata da bih ovo zapisala. Čim bude zapisano, idem do ložionice da sve spalim. Više nema mesta.
<BR>&nbsp;&nbsp;&nbsp;&nbsp;&nbsp;Sreli smo se u hodniku. Bio je sa bolničarem.
<BR>&nbsp;&nbsp;&nbsp;&nbsp;&nbsp;Uzela sam ga za ruku. Velika je i koščata i vrlo hladna. Upitao je: "Je li to - to, sada, Rozo: elektrošok?" tihim glasom. Nisam želela da izgubi nadu pre nego što se popne stepenicama i stigne na kraj hodnika. Hodnik je veoma dugačak. Odvratih: "Ne. Samo još neki testovi - verovatno EEG."
<BR>&nbsp;&nbsp;&nbsp;&nbsp;&nbsp;"Vidimo se, onda, sutra?" upitao je on, a ja sam odgovorila da.
<BR>&nbsp;&nbsp;&nbsp;&nbsp;&nbsp;I videli smo se. Bila sam kod njega večeras. Bio je budan. Rekoh: "Ja sam dr Sober, Flores. Ja sam Ruža."
<BR>&nbsp;&nbsp;&nbsp;&nbsp;&nbsp;Odvratio je: "Drago mi je što smo se upoznali", mrmljajući. Ima blagu paralizu leve strane lica. To će nestati.
<BR>&nbsp;&nbsp;&nbsp;&nbsp;&nbsp;Ja sam Roza. Ja sam ruža. Ona Ruža, ja sam ona ruža. Ruža bez cveta, ruža sva od trnja, um koji je on stvorio, šaka koju je dodirnuo, zimska ruža.
</P></TD></TR></TABLE>
<P class="next">
<A HREF=p13.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
