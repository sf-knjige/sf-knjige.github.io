<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>FLEŠBEK
<P>&nbsp;&nbsp;&nbsp;&nbsp;&nbsp;Kerol se probudila, ugledala svetlost jutra - pravog jutra, jutra u stvarnom vremenu - i morala je da se odupre porivu da otvori svoju poslednju dvadesetminutnu cevčicu flešbeka. Umesto toga, prevrnula se, navukla jastuk do polovine lica i pokušala da se priseti snova umesto da dopusti da je obuzme drhtavica stvarnog vremena. Nije delovalo. Pred spavanje prethodne noći flešnula je na tročasovno, drugo putovanje na Bermude sa Denijem, ali, posle toga, snovi su joj bili haotični i nepovezani. Kao i život.
<BR>&nbsp;&nbsp;&nbsp;&nbsp;&nbsp;Kerol oseti kako je nalet stvarnovremenske teskobe zapljuskuje kao hladan talas: nije imala pojma šta će doneti dan - smrt, ili opasnost za njenu porodicu, sramotu, bol - nepredvidljivost. Ona se uhvati za mišice i sklupča u čvrstu ljušturu. Nije pomagalo. Drhtanje se nastavljalo. Bila je nesvesno otvorila fioku noćnog stočića i zaista uzela svoju poslednju cevčicu u ruku pre nego što je primetila tri istisnute i prazne plastične bočice na podu kraj kreveta. Kerol ostavi dvadesetminutnu cevčicu na sto i pođe da odagna hladnu drhtavicu vrućim tušem, viknuvši Valu da ustane dok je puštala vodu. Videla je otvorena očeva vrata i znala je da je on već satima budan, kao i uvek, da je pre svanuća pojeo žitnu kašu i popio kafu, a onda otišao da čačka nešto po garaži pre nego što uđe da skuva svežu kafu za nju i ispeče tost za Vala.
<BR>&nbsp;&nbsp;&nbsp;&nbsp;&nbsp;Njen otac nikada nije koristio flešbek dok su ostali bili u kući. Ipak, Kerol je uvek nalazila cevčice među otpacima. Matori je koristio tri do šest sati dnevno. Uvek tri do šest sati, bilo je poznato Kerol, zbog istih petnaest minuta. Uvek u pokušaju da promeni nepromenjivo.
<BR>&nbsp;&nbsp;&nbsp;&nbsp;&nbsp;Uvek u pokušaju da umre.
<BR>&nbsp;&nbsp;&nbsp;&nbsp;&nbsp;Val je imao petnaest godina i bio je nesrećan. Tog jutra, dok je kunjao nad stolom, nosio je interaktivnu 'Jamato' majicu, crne farmerke i VR <EM>Virtual Reality: virtuelna stvarnost. (Prev.)</EM> tamne naočare podešene na nasumične slojeve. Nije progovarao dok je sipao mleko na žitne pahuljice i gutao sok od pomorandže.
<BR>&nbsp;&nbsp;&nbsp;&nbsp;&nbsp;Njegov deda dođe iz garaže i zastade na vratima. Ime mu je bilo Robert, ali su ga žena i prijatelji oduvek zvali Bobi. Niko ga više nije tako zvao. Starac je imao onaj pomalo izgubljen, pomalo ljutiti izraz koji je poticao od starosti ili flešbeka, ili i od jednog i od drugog. Sada je obratio pažnju na svog unuka i nakašljao se, ali Val nije podigao pogled i Robert nije mogao da ustanovi da li je dečak podešen na sada i ovde, ili na VR treptaje iza svojih naočara.
<BR>&nbsp;&nbsp;&nbsp;&nbsp;&nbsp;"Danas je topao dan", reče Kerolin otac. On još nije bio napolju, ali većina dana u basenu Los Anđelesa bila je topla.
<BR>&nbsp;&nbsp;&nbsp;&nbsp;&nbsp;Val progunđa nešto i nastavi da zuri u pozadinu kutije sa žitnim pahuljicama.
<BR>&nbsp;&nbsp;&nbsp;&nbsp;&nbsp;Starac sebi nasu kafu i dođe do stola. "Juče je javljao program školskog savetnika. Rekao mi je da si prošle nedelje bio odsutan još tri dana."
<BR>&nbsp;&nbsp;&nbsp;&nbsp;&nbsp;To je dečaku privuklo pažnju. Glava mu se naglo podiže, on spusti naočare niz nos i reče: "Rekao si mami?"
<BR>&nbsp;&nbsp;&nbsp;&nbsp;&nbsp;"Skini te naočare", odvrati starac. To nije bila molba.
<BR>&nbsp;&nbsp;&nbsp;&nbsp;&nbsp;Val skinu VR naočare, isključi telem-vezu, strpa ih u džep majice i sačeka.
<BR>&nbsp;&nbsp;&nbsp;&nbsp;&nbsp;"Ne, nisam joj rekao", odgovori konačno njegov deda. Trebalo bi, ali nisam. Još."
<BR>&nbsp;&nbsp;&nbsp;&nbsp;&nbsp;Val je čuo pretnju, ali nije rekao ništa.
<BR>&nbsp;&nbsp;&nbsp;&nbsp;&nbsp;"Ne postoji razlog da se tako mlad dečak kao ti zajebava sa flešbekom." Robertov glas bio je sluzav od starosti i krt od gneva.
<BR>&nbsp;&nbsp;&nbsp;&nbsp;&nbsp;Val zagunđa i odvrati pogled.
<BR>&nbsp;&nbsp;&nbsp;&nbsp;&nbsp;"Prokletstvo, ozbiljno to mislim!" odbrusi njegov deda.
<BR>&nbsp;&nbsp;&nbsp;&nbsp;&nbsp;"Pazi ko mi priča da ne koristim flešbek", primeti Val, glasom prepunim sarkazma.
<BR>&nbsp;&nbsp;&nbsp;&nbsp;&nbsp;Robert kroči napred zgrčenog lica i stisnutih pesnica, kao da namerava da udari dečaka. Val je zurio u njega i starac stade i pokuša da se smiri. Kada je njegov deda ponovo progovorio, glas mu je bio prisilno blag. "Ozbiljno to mislim, Vale. Previše si mlad da bi provodio vreme u ponovnom..."
<BR>&nbsp;&nbsp;&nbsp;&nbsp;&nbsp;Val kliznu sa stolice, zgrabi svoju sportsku torbu i cimnu vrata. "Šta ti znaš o mladosti?" dobaci mu on.
<BR>&nbsp;&nbsp;&nbsp;&nbsp;&nbsp;Njegov deda trepnu kao da je ošamaren. On otvori usta da nešto kaže, ali dok je stigao da smisli šta, dečaka već više nije bilo.
<BR>&nbsp;&nbsp;&nbsp;&nbsp;&nbsp;Kerol uđe i nasu sebi kafu. "Je li Val već pošao u školu?"
<BR>&nbsp;&nbsp;&nbsp;&nbsp;&nbsp;Robert je mogao samo da zuri u vrata i da zaklima glavom.
<BR>
<BR>&nbsp;&nbsp;&nbsp;&nbsp;&nbsp;Robert spušta pogled, vidi sopstvene šake stisnute uz bok crne limuzine, i smesta zna gde je. Vrućina je velika za novembar. Pogled mu prelazi sa prozora iznad na gomilu - na ovom delu ulice u širini od samo po dve osobe - a onda ponovo na prozore. Povremeno pogledava ka potiljku glave u otvorenom 'Linkolnu' ispred sebe. Lanser danas izgleda opušteno, misli on.
<BR>&nbsp;&nbsp;&nbsp;&nbsp;&nbsp;Može da čuje sopstvene misli kao radio podešen na udaljenu stanicu, sa jačinom jedva glasnijom od mrmljanja. Misli na otvorene prozore i na sporost automobilske povorke.
<BR>&nbsp;&nbsp;&nbsp;&nbsp;&nbsp;Robert skače sa praga automobila i lagano trči na svoje mesto blizu zadnjeg levog blatobrana Lanserovog plavog 'Linkolna', dok su mu oči i dalje na gomili i na prozorima iznad ulice. Trči opušteno i lako; njegovo tridestdvogodišnje telo u odličnoj je kondiciji. Posle dva bloka kraj će se promeniti - neće više biti visokih zgrada, biće više praznih placeva i radnjica, gomila više neće stajati poređana duž trase - i Robert zaostaje i stupa na prag pratećih kola broj jedan.
<BR>&nbsp;&nbsp;&nbsp;&nbsp;&nbsp;"Iscrpićeš se", dobacuje Bil Mekintajer sa svog mesta na pragu.
<BR>&nbsp;&nbsp;&nbsp;&nbsp;&nbsp;Robert se ceri drugom agentu i vidi sopstveni odraz na Bilovim naočarima. Tako sam mlad, misli Robert po hiljaditi put u tom trenutku, dok su mu ostale misli i dalje okrenute prozorima visokih zgrada koje nailaze. Čuje sebe kako misli o trasi dok prolaze ulične table: Glavna i Pijačna ulica.
<BR>&nbsp;&nbsp;&nbsp;&nbsp;&nbsp;Siđi sada! vrišti on nemo sam sebi. Pusti to sad! Potrči tamo sada!
<BR>&nbsp;&nbsp;&nbsp;&nbsp;&nbsp;On kipi od osujećenosti dok ignoriše unutrašnje krike. Njegove druge misli razmatraju mogućnost da pritrči zadnjoj strani 'Linkolna', ali okolne niske zgrade i sve proređenija gomila ubeđuju ga da ostane na pragu automobila.
<BR>&nbsp;&nbsp;&nbsp;&nbsp;&nbsp;Ne! Kreni! Bar se približi.
<BR>&nbsp;&nbsp;&nbsp;&nbsp;&nbsp;Robertova glava okreće se od gomile prema plavom 'Linkolnu'. Priprema se za prizor poznatog žbuna kestenjaste kose. Eno ga. Onda Lanser nestaje sa vidika, dok Robertov pogled nastavlja desno. Tu je otvoren prostor: neravna travnata površina sa nešto drveća.
<BR>&nbsp;&nbsp;&nbsp;&nbsp;&nbsp;Robert zna u sekund kada će sići sa praga, ali pokušava da napne telo kako bi skočio ranije. Ne deluje. Silazi, kao i uvek, u istom trenutku.
<BR>&nbsp;&nbsp;&nbsp;&nbsp;&nbsp;Treba mu samo nekoliko sekundi da dotrči do 'Linkolna'. Robertova pažnja skrenuta je udesno, dok grupica žena viče nešto što on nikada nije bio u stanju da razabere. Glen i ostali u kolima takođe okreću glave udesno. Četiri žene drže male 'Brauni' kamere i dovikuju putnicima u 'Linkolnu'. Tokom tri sekunda, njegov pogled ih procenjuje i otpisuje kao potencijalnu pretnju, ali Robert poznaje lice svake od tih žena intimnije nego što se seća lica svoje mrtve žene. Jednom, sredinom devedesetih, video je povijenu staricu kako prelazi ulicu u centru Los Anđelesa i smesta je prepoznao kao treću ženu s desna sa tog ivičnjaka trideset dve godine ranije.
<BR>&nbsp;&nbsp;&nbsp;&nbsp;&nbsp;Sad... popni se na prag 'Linkolna'! zapoveda on sebi.
<BR>&nbsp;&nbsp;&nbsp;&nbsp;&nbsp;Umesto toga, on pruža ruku, lupka po rezervnoj gumi 'Linkolna' kao u znak pozdrava, i zaostaje do sledećih kola. Tamo napred, motocikli i vodeća kola skreću desno sa Glavne u ulicu Hjuston. Plavi 'Linkoln' kabriolet prati ih nekoliko sekundi kasnije, usporivši još više nego vodeća kola kako bi skrenuo desno bez zanošenja četiri putnika pozadi. Robert stupa na prag pratećih kola.
<BR>&nbsp;&nbsp;&nbsp;&nbsp;&nbsp;Podigni pogled!
<BR>&nbsp;&nbsp;&nbsp;&nbsp;&nbsp;Bacivši pogled ulevo, Robert vidi da su se radnici sa železnice okupili na nadvožnjaku ispod kojeg će kola proći za koji tren. Psuje sebe i misli: Traljavo, traljavo. Sva tri automobila sada lagano skreću levo u Ulicu brestova. Robert se naginje u otvorena prateća kola i kaže: "Železnički most... ljudi." Na prednjem sedištu, njihov zapovednik, Emori Roberts, već ih je video i govori preko prenosnog radija. Robert maše policajcu u žutoj kišnoj kabanici koji stoji na nadvožnjaku, pokazujući mu da raščisti most. Policajac mu uzvraća mahanjem.
<BR>&nbsp;&nbsp;&nbsp;&nbsp;&nbsp;"Sranje", progunđa Robert. Kreni, sad! zapoveda on samom sebi.
<BR>&nbsp;&nbsp;&nbsp;&nbsp;&nbsp;Plavi 'Linkoln' prolazi neposredno ispod Hercove oglasne table sa ugrađenim ogromnim satom. Tačno je 12:30.
<BR>&nbsp;&nbsp;&nbsp;&nbsp;&nbsp;"Nije loše", govori Bil Mekintajer. "Kasnimo samo nekoliko minuta. Sprovešćemo ga tamo za pet minuta."
<BR>&nbsp;&nbsp;&nbsp;&nbsp;&nbsp;Robert posmatra železnički nadvožnjak. Radnici su prilično odmaknuti od ivice. Pajkan u žutoj kabanici stoji između njih i ograde. Robert se malo opušta i baca pogled desno, ka velikoj zgradi od cigala kraj koje prolaze. Radnici na pauzi za ručak mašu sa stepenica i ivičnjaka.
<BR>&nbsp;&nbsp;&nbsp;&nbsp;&nbsp;Molim te... Isuse dragi, molim te... kreni sada.
<BR>&nbsp;&nbsp;&nbsp;&nbsp;&nbsp;Robert se osvrće ka nadvožnjaku. Policajac u kabanici maše, kao i radnici. Dva muškarca u dugim kišnim mantilima stoje na prilazu mostu, i ne mašu. Detektivi u civilu ili Goldvoterovi ljudi, misli Robert. Ispod tih misli, njegov um vrišti. Sada! Potrči, sada!
<BR>&nbsp;&nbsp;&nbsp;&nbsp;&nbsp;"Centarhalf zove Bazu. Pet minuta do odredišta." Emori Roberts se radiom javlja Tržnici.
<BR>&nbsp;&nbsp;&nbsp;&nbsp;&nbsp;Robert je umoran. Prethodne noći, u Fort Vortu, ostao je budan dugo posle ponoći, igrajući poker sa Glenom, Bilom i nekolicinom drugih. Današnja vrućina je pritiskajuća. On mrda desnom rukom kako bi odlepio natopljenu košulju od mišice i leđa. Robert čuje kako Džek Redi govori nešto sa druge strane pratećih kola i on pogleda preko, ka njemu. Ljudi tamo mašu i srećno kliču iza ivičnjaka. Trava je mnogo zelenija ovde nego u Vašingtonu.
<BR>&nbsp;&nbsp;&nbsp;&nbsp;&nbsp;Čuje se neki zvuk.
<BR>&nbsp;&nbsp;&nbsp;&nbsp;&nbsp;Kreni! Još ima vremena!
<BR>&nbsp;&nbsp;&nbsp;&nbsp;&nbsp;Hriste, čuje on sebe kako misli, jedan od onih prokletih radnika ispalio je signalnu raketu.
<BR>&nbsp;&nbsp;&nbsp;&nbsp;&nbsp;Robert gleda napred, vidi ružičastu žensku haljinu, vidi kako Lanser diže ruke, visoko izbačenih laktova, sa šakama oko sopstvenog vrata.
<BR>&nbsp;&nbsp;&nbsp;&nbsp;&nbsp;Robertova stopala udaraju o tle dok odjek prvog pucnja još odskakuje od zgrade do zgrade. On juri po vrelom asfaltu, dok mu srce lupa. Iza njega, prateća kola ubrzavaju, a onda moraju naglo da zakoče. Zapanjujuće, neverovatno, pored sve one procedure i obuke, vozač 'Linkolna' ispred usporio je velika kola. Čuje se novi zvuk. Jedan od pajkana sa spoljne strane spušta pogled ka sopstvenom motociklu, kao da mu je produvao auspuh.
<BR>&nbsp;&nbsp;&nbsp;&nbsp;&nbsp;Prošlo je manje od tri sekunda kada se Robert baca ka dršci prtljažnika 'Linkolna'.
<BR>&nbsp;&nbsp;&nbsp;&nbsp;&nbsp;Odjekuje treći pucanj.
<BR>&nbsp;&nbsp;&nbsp;&nbsp;&nbsp;Robert vidi i čuje udar. Lanserova glava sa zdravom kestenjastom kosom kao da se rastvara u izmaglicu ružičaste krvi i bele moždane mase. Parče Predsednikove lobanje, iznenađujuće ružičasto, poput unutrašnjosti lubenice, leti lučno kroz vazduh i pada na prtljažnik 'Linkolna', zadržavši se na ukrasnoj rezervnoj gumi.
<BR>&nbsp;&nbsp;&nbsp;&nbsp;&nbsp;Robertova leva ruka ščepala je metalnu dršku i levo stopalo mu je na papučici za stajanje kada 'Linkoln' konačno ubrzava. Stopalo mu klizi i on se vuče. Sada je spojen sa vozilom koje naglo ubrzava samo obamrlim prstima leve šake. Čuje sebe kako misli da će radije dopustiti da pogine od takve vuče nego pustiti tu dršku.
<BR>&nbsp;&nbsp;&nbsp;&nbsp;&nbsp;Sada nije važno, mislima se obraća sebi. Nije važno.
<BR>&nbsp;&nbsp;&nbsp;&nbsp;&nbsp;Neverovatno, ali žena u ružičastom puzi napolje na prtljažnik. Robert pomišlja da ona pokušava da dosegne do njega, da mu pomogne da se popne na kola, ali onda, uz ubod užasa, shvata da ona poseže za parčetom lobanje još uglavljenom na zadnjem delu prtljažnika. Uz nadljudski napor, on izmahuje desnom rukom napred i hvata njenu ispruženu ruku. Oči joj na tren postaju staklaste, ona zastaje... i pomaže mu da se privuče na prtljažnik zahuktalih kola.
<BR>&nbsp;&nbsp;&nbsp;&nbsp;&nbsp;Prekasno. Sve je prekasno.
<BR>&nbsp;&nbsp;&nbsp;&nbsp;&nbsp;Robert je gura niže na isprskani tapacirung, a onda je primorava da legne na pod otvorenih kola., opružajući se preko nje i druge prilike na zadnjem sedištu. Njegov prvi pogled potvrđuje ono što je znao u sekundu udara trećeg metka.
<BR>&nbsp;&nbsp;&nbsp;&nbsp;&nbsp;Kola jure sada, kada je prekasno. Motocikli čiste put, sirene im vrište.
<BR>&nbsp;&nbsp;&nbsp;&nbsp;&nbsp;Prekasno.
<BR>&nbsp;&nbsp;&nbsp;&nbsp;&nbsp;Robert jeca. Vetar mu tera suze iz očiju. Sve do bolnice Parklend, on jeca.
<BR>&nbsp;&nbsp;&nbsp;&nbsp;&nbsp;Kerolina 'Honda' jutros je samo do polovine napunjena, bilo zbog novog isključenja u toku noći, bilo zbog nekakvog problema sa akumulatorom automobila. Ponadala se i pomolila da je u pitanju isključenje. Nije mogla da sebi priušti novu popravku kola.
<BR>&nbsp;&nbsp;&nbsp;&nbsp;&nbsp;Bilo je taman dovoljno punjenja da stigne do posla i natrag.
<BR>&nbsp;&nbsp;&nbsp;&nbsp;&nbsp;Navođeni drum I-5 bio je krcat. Kao i uvek, Kerol je osetila poriv da skrene 'Hondom' u gotovo praznu traku za VIP-ovce <EM>VIP (Very Important People). Doslovno: posebno važne (ugledne, poznate) osobe na visokim položajima, ili, naprosto, iz visokih duštvenih krugova. (Prev.)</EM> i da projezdi pored saobraćajne gužve. Samo je nekoliko 'Leksusa' ili 'Akura Omega' koristilo traku, sa šoferima stoičkih lica, i japanskim licima na zadnjim sedištima pognutim iznad papira ili prenosnih kompjutera. Vredelo bi, pomisli ona, velikom brzinom preći makar milju ili dve, pre nego što mi saobraćajna patrola isključi struju i zaustavi me.
<BR>&nbsp;&nbsp;&nbsp;&nbsp;&nbsp;Milela je napred santimetrima, kao i ostali učesnici u saobraćaju, i posmatrala kako joj merač punjenja uporno opada. Pretpostavljala je da je zastoj nastao zbog uobičajene popravke mosta ili kolovozne trake, ali kada je stigla do izlaza za autoput Santa Monika ugledala je kombi 'Nisan Volter' okružen vozilima drumske patrole. Vozača su izvlačili napolje. Oči su mu bile otvorene i činilo se da diše, ali bio je mlitav i nije reagovao dok su ga ubacivali na zadnje sedište patrolnih kola.
<BR>&nbsp;&nbsp;&nbsp;&nbsp;&nbsp;Flešbek, pomisli Kerol. Sve više i više, ljudi su ga koristili čak i kada bi se zaglavili u saobraćajnoj gužvi. Kao da ju je to podsetilo na priliku, ona otvori tašnu i podiže dvadesetminutnu bočicu. Da je njena 'Honda' bila sasvim puna, mogla je da stane kod svog prodavca na Bulevaru Vitijer pre odlaska na posao. Ovako, morala je da se pouzda u zalihu na poslu.
<BR>&nbsp;&nbsp;&nbsp;&nbsp;&nbsp;Kerol je zakasnila gotovo trideset minuta kada se parkirala u garaži ispod kompleksa Građanskog centra, ali je i dalje bila prva od četiri sudske daktilografkinje koja je stigla. Isključila je motor, razmislila o tome da priključi kabl za napajanje uprkos ovdašnjoj višoj ceni, odlučila da pokuša da stigne kući na ono napona što je imala, otvorila vrata, a onda ih ponovo zatvorila.
<BR>&nbsp;&nbsp;&nbsp;&nbsp;&nbsp;Njeni šefovi bili su naviknuti da im daktilografkinje kasne. Verovatno ni njeni šefovi još nisu stigli. Niko više nije stizao na vreme. Verovatno je imala pola sata ili četrdeset pet minuta pre nego što iko pokuša sa bilo kakvim pravim poslom.
<BR>&nbsp;&nbsp;&nbsp;&nbsp;&nbsp;Kerol podiže dvadesetminutnu bočicu, usredsredi se na prizivanje tačno određenog sećanja, onako kako ju je Deni učio kada je prvi put upotrebila flešbek, i otvori poklopac. Oseti uobičajeni sladak miris, oštru aromu, a onda se obrete negde drugde.
<BR>
<BR>&nbsp;&nbsp;&nbsp;&nbsp;&nbsp;Deni ulazi sa terase i grli je otpozadi dok ona prosipa sok za radnom površinom. Ruke mu klize ispod njene kućne haljine od baršuna. Bogata karipska svetlost navire kroz prozore i otvorena vrata njihovog bungalova.
<BR>&nbsp;&nbsp;&nbsp;&nbsp;&nbsp;"Hej, prosuću ovo zbog tebe", kaže Kerol i drži čašu sa sokom iznad radne površine.
<BR>&nbsp;&nbsp;&nbsp;&nbsp;&nbsp;"I hoću da prospeš", mrmlja Deni. Ljubi joj vrat.
<BR>&nbsp;&nbsp;&nbsp;&nbsp;&nbsp;Kerol mu se izvija u naručju. "Pročitala sam negde da muškarci grle žene u kuhinji kao samo još jedan oblik muške dominacije", kaže ona promuklim šapatom. "Kako bi proizveli Pavlovljev efekat da bismo ostajale u kuhinji..."
<BR>&nbsp;&nbsp;&nbsp;&nbsp;&nbsp;"Zaveži", kaže on. Svlači joj haljinu dok je i dalje ljubi.
<BR>&nbsp;&nbsp;&nbsp;&nbsp;&nbsp;Kerol zatvara oči. Telo joj još pamti vođenje ljubavi od protekle noći. Denijeve ruke je sada obuhvataju spreda, odvezuju pojas njene kućne haljine, otvaraju je.
<BR>&nbsp;&nbsp;&nbsp;&nbsp;&nbsp;"Moraš da se sastaneš sa kupcima za trideset minuta", kaže Kerol tiho, očiju i dalje zatvorenih. Ona podiže ruku do njegovog obraza.
<BR>&nbsp;&nbsp;&nbsp;&nbsp;&nbsp;Deni joj ljubi grlo tačno tamo gde joj pulsira bilo. "To nam daje punih petnaest minuta", šapuće on, i dah mu je blag na njenoj puti.
<BR>&nbsp;&nbsp;&nbsp;&nbsp;&nbsp;U vrtlogu čula, Kerol se predaje sopstvenom predavanju.
<BR>
<BR>&nbsp;&nbsp;&nbsp;&nbsp;&nbsp;Ispod visokog luka železničkog mosta, odmah ispod mesta gde su se betonski podupirači izvijali zajedno kao nosači neke gotske katedrale, Kojn je pružio Valu poluautomatski pištolj kalibra 32. Džin Di i Sali zviznuše i oglasiše se zvucima odobravanja.
<BR>&nbsp;&nbsp;&nbsp;&nbsp;&nbsp;"Ovo je alatka", reče Kojn. "Ostalo moraš ti da izvedeš."
<BR>&nbsp;&nbsp;&nbsp;&nbsp;&nbsp;"Ostalo ti da izvedeš", ponovi Džin Di kao odjek.
<BR>&nbsp;&nbsp;&nbsp;&nbsp;&nbsp;"Ovo je samo alatka, blesane", reče Sali.
<BR>&nbsp;&nbsp;&nbsp;&nbsp;&nbsp;"Samo napred. Pregledaj ga." Kojnove tamne oči bile su sjajne. Sva tri dečaka bili su belci, odeveni u iscepane majice i izlizane farmerke srednje klase. Njihove otrcane patike nisu bile ni dovoljno nove ni dovoljno skupe da pokažu kako su dečaci članovi neke od bandi iz geta.
<BR>&nbsp;&nbsp;&nbsp;&nbsp;&nbsp;Valove ruke samo su malo drhtale dok je njima prevrtao pištolj i povlačio klizni zatvarač. Metak je bio udobno smešten u ležište. Val pusti da zatvarač udari na svoje mesto i podiže zapeto oružje sa prstom na zaštitnom prstenu oroza.
<BR>&nbsp;&nbsp;&nbsp;&nbsp;&nbsp;"Nije važno ko", šapnu Kojn.
<BR>&nbsp;&nbsp;&nbsp;&nbsp;&nbsp;"Uopšte nije važno", zakikota se Sali.
<BR>&nbsp;&nbsp;&nbsp;&nbsp;&nbsp;"Bolje da ga ne poznaješ", složi se Džin Di.
<BR>&nbsp;&nbsp;&nbsp;&nbsp;&nbsp;"Ali, moraš da skenjaš kešu da bi uživ'o u flešu", dodade Kojn. "Moraš da odužiš svoje, puslice."
<BR>&nbsp;&nbsp;&nbsp;&nbsp;&nbsp;"Kad budeš odužio, svoje si odslužio", nasmeja se Sali.
<BR>&nbsp;&nbsp;&nbsp;&nbsp;&nbsp;Val pogleda drugove, a onda stavi pištolj za pojas i navuče majicu preko njega.
<BR>&nbsp;&nbsp;&nbsp;&nbsp;&nbsp;Džin Di mu pljesnu dlan podignut visoko i zalupa po Valovoj glavi. "Bolje proveri da li je zakočen, srce. Neću da oduvaš sebi ono što ne treba pre nego što obaviš posao."
<BR>&nbsp;&nbsp;&nbsp;&nbsp;&nbsp;Pocrvenelog lica, Val izvuče pištolj, zakoči ga i zavuče natrag za pojas.
<BR>&nbsp;&nbsp;&nbsp;&nbsp;&nbsp;"Danas je dan!" vrisnu Sali ka nebu i poleđuške kliznu niz dugi betonski nasip. Odjek njegovog povika odskoči od betonskih zidova i greda.
<BR>&nbsp;&nbsp;&nbsp;&nbsp;&nbsp;Pre nego što su skliznuli da mu se pridruže, Džin Di i Kojn pljesnuše Vala po leđima. "Kad sledeći put budeš flešovao, dečko, bićeš Flešmen."
<BR>&nbsp;&nbsp;&nbsp;&nbsp;&nbsp;Vrišteći dok su im se odjeci preklapali sa povicima u stvarnom vremenu, tri dečaka se spustiŠe niz klizavi nagib.
<BR>&nbsp;&nbsp;&nbsp;&nbsp;&nbsp;Robert je živeo sa svojom kćerkom, ali je takođe imao i tajnu adresu. Samo šest blokova od njihovog skromnog doma u predgrađu, u staroj površinskoj ulici koja se retko koristila posle Kraha Infrastrukture, nalazio se jevtin VR motel koji je opskrbljivao Nove Okije i ilegalne useljenike. Robert je tamo imao sobu. To je bilo blizu njegovog snabdevača flešbekom i iz nekog razloga, osećao je manje krivice ako se tamo vraćao u prošlost.
<BR>&nbsp;&nbsp;&nbsp;&nbsp;&nbsp;Osim toga, motel je priključio svoj telem za nostalgične opcije kako bi zadovoljio svoje matore goste i kada je Robert koristio VR naočare - što je sada bilo retko - prizivao je svoju sobu u dekoru Ranih Šezdesetih. To mu je nekako pomagalo u prelasku.
<BR>&nbsp;&nbsp;&nbsp;&nbsp;&nbsp;Robert je upotrebio poslednje što je imao na kartici socijalnog osiguranja za desetak petnaestominutnih bočica po uobičajenoj ceni od po dolar za minut. Prodavale su se u svakom bloku između njegove kuće i VR svratišta. Robert je ubacio dva pakovanja od po šest bočica umotanih u zaštitnu foliju sa mehurićima i svojim staračkim hodom krenuo ka motelu.
<BR>&nbsp;&nbsp;&nbsp;&nbsp;&nbsp;Danas je uključio i naočare. Soba je bila elegantna, kao po zamisli dizajnera Holidej Ina iz 1960. Stočić za kafu u obliku bubrega stajao je ispod niskog skandinavijskog ležaja; stajaće lampe i plafonjere sipale su svetlost; slike dece sa srnećim očima na crnom somotu i Elvisove fotografije krasile su zidove. Primerci časopisa Lajf i Saterdej Ivning Post stajali su, rašireni u lepezi, na stočiću za kafu. Panoramski prozor gledao je na park sa čeličnim i staklenim neboderima koji su se uzdizali iznad drveća. Ogromni automobili napravljeni u Detroitu videli su se na autoputu, i njihovi motori sa unutrašnjim sagorevanjem tutnjali su kao nostalgična rika u pozadini. Sve je bilo novo, čisto i plastično. Samo je jak smrad trulih otpadaka izgleda bio u neskladu.
<BR>&nbsp;&nbsp;&nbsp;&nbsp;&nbsp;Robert frknu i skinu naočare. Soba je bila gola, od peščanih blokova, prazna osim kreveta na kojem je ležao i grubih žičanih naprava koje su zauzimale prostor tamo gde je trebalo da budu sto i ležaj. Nije bilo prozora. Smrad otpadaka uvlačio se kroz ventilator i ispod izguljenih vrata.
<BR>&nbsp;&nbsp;&nbsp;&nbsp;&nbsp;On vrati spravu na glavu i raskinu omotač sa mehurićima. Zagledan kroz prozor u 'Dodževe', 'Fordove' i 'Ševije' s kraja pedesetih koji su prolazili, on prizva ponovo vrući dan u Dalasu i vrelinu metala automobila pod rukama sve dok nije bio siguran da se ispaljuju prave memorijske sinapse.
<BR>&nbsp;&nbsp;&nbsp;&nbsp;&nbsp;Robert podiže petnaestominutnu bočicu do nosa i otvori poklopac.
<BR>
<BR>&nbsp;&nbsp;&nbsp;&nbsp;&nbsp;Kerol je trebalo da zabeleži ispitivanje svedoka u kancelarijama okružnog tužioca u deset pre podne, ali pomoćnik okružnog tužioca, koji je trebalo da obavi ispitivanje svedoka, bio je u svom odeljku i flešovao na svoje omiljeno pecanje sve do deset i dvadeset; postarija svedokinja zakasnila je pola sata, iz kancelarije advokata odbrane nije se pojavio niko, video-tehničar imao je zakazan drugi sastanak u jedanaest, a bolničar koji je po zakonu morao da primeni flešbek na svedoku javio se da kaže kako se zaglavio u saobraćajnoj gužvi. Na kraju su svedokinju otpustili, a Kerol je odložila tastaturu svog data-zapisničara.
<BR>&nbsp;&nbsp;&nbsp;&nbsp;&nbsp;"Jebi ga", reče Dejl Frič, mladi pomoćnik okružnog tužioca, "matora verovatno ionako ne bi pristala da uzme flešbek. Čitava stvar je sjebana."
<BR>&nbsp;&nbsp;&nbsp;&nbsp;&nbsp;Kerol klimnu glavom. Svedok koji ne bi pristao da ga ispitaju neposredno posle flešbeka ili je lagao, ili je bio nekakav verski fanatik. Postarija crnkinja od koje su pokušali da dobiju svedočenje nije bila nikakav verski fanatik. Iako svedočenja pod flešbekom nisu imala zakonsku težinu, nijedna porota ne bi poverovala svedočenju kod kojeg bi svedok, pre samog svedočenja, odbio da ponovo proživi događaj. Svedočenja snimljena video- kamerom behu u krivičnim procesima gotovo zamenila svedočenja uživo.
<BR>&nbsp;&nbsp;&nbsp;&nbsp;&nbsp;"Ako je pozovem da svedoči uživo, znaće da laže", reče Dejl Frič kada su zastali kraj mašine za kafu. "Fleš možda stvara naviku i škodi našoj produktivnosti, ali znamo da ne laže."
<BR>&nbsp;&nbsp;&nbsp;&nbsp;&nbsp;Kerol uze ponuđenu šoljicu kafe, nasu šećer i odvrati: "Ponekad laže."
<BR>&nbsp;&nbsp;&nbsp;&nbsp;&nbsp;Frič izvi obrve.
<BR>&nbsp;&nbsp;&nbsp;&nbsp;&nbsp;Kerol mu ispriča o očevim flešbekovima.
<BR>&nbsp;&nbsp;&nbsp;&nbsp;&nbsp;"Hriste, tvoj tata je bio u tajnoj službi kod Džona F. Knedija? Super stvar."
<BR>&nbsp;&nbsp;&nbsp;&nbsp;&nbsp;Kerol otpi malo vrele kafe i odmahnu glavom. "Ne, nije bio. To je ono čudno. Agent koji je skočio na zadnji deo Kenedijevih kola pre pedeset godina zvao se Klint Hil. Imao je trideset i nešto kada je Predsednik ubijen. Moj tata utvrđivao je štetu kod slučajeva osiguranja sve dok se nije penzionisao. Bio je još u gimnaziji kada je Kenedi ubijen."
<BR>&nbsp;&nbsp;&nbsp;&nbsp;&nbsp;Dejl Frič se namršti. "Ali, flešbek ti omogućuje da proživiš samo sopstvena sećanja..."
<BR>&nbsp;&nbsp;&nbsp;&nbsp;&nbsp;Kerol steže šoljicu za kafu. "Aha. Osim ako nisi lud, ili imaš Alchajmerovu bolest. Ili oboje."
<BR>&nbsp;&nbsp;&nbsp;&nbsp;&nbsp;Pomoćnik okružnog tužioca klimnu glavom i oliza kašičicu za kafu. "Čuo sam kako šizofrenici imaju lažne flešbekove, ali..." On naglo podiže pogled. "Hej, uf... Kerol... izvini."
<BR>&nbsp;&nbsp;&nbsp;&nbsp;&nbsp;Kerol pokuša da se osmehne. "U redu je. Specijalisti Medipomoći ne smatraju da je Tata šizofrenik, ali nije reagovao na lečenje Alchajmerove bolesti..."
<BR>&nbsp;&nbsp;&nbsp;&nbsp;&nbsp;"Koliko je star?" upita Frič, bacivši pogled na sat.
<BR>&nbsp;&nbsp;&nbsp;&nbsp;&nbsp;"Samo što je napunio sedamdesetu", odgovori Kerol. "U svakom slučaju, oni ne znaju zbog čega ima te lažne flešbekove. Sve što mogu da učine jeste da ga posavetuju da ne uzima drogu."
<BR>&nbsp;&nbsp;&nbsp;&nbsp;&nbsp;Frič se osmehnu. "A da li on sluša njihov savet?"
<BR>&nbsp;&nbsp;&nbsp;&nbsp;&nbsp;Kerol baci praznu šoljicu. "Tata je ubeđen da je danas sve ovako usrano u zemlji zato što on nije dovoljno brzo stigao između Džona Kenedija i metka. On smatra da će, ako samo malo ranije stigne tamo, Kenedi preživeti dvadeset drugi novembar i da će se istorija naknadno preurediti."
<BR>&nbsp;&nbsp;&nbsp;&nbsp;&nbsp;Pomoćnik okružnog tužioca ustade i izravna kravatu. "Pa, u jednom je u pravu", reče on, bacivši sopstvenu šoljicu u kantu za reciklažu. "Zemlja jeste u usranom stanju."
<BR>
<BR>&nbsp;&nbsp;&nbsp;&nbsp;&nbsp;Val je stajao preko puta svoje gimnazije i razmišljao da li da uđe i oduva g. Lera, svog učitelja istorije. Razlozi protiv toga bili su jasni: 1) škola je imala detektore metala na svim ulazima i unajmljene pajkane u hodnicima; 2) čak i kada bi uspeo da uđe i to uradi, uhvatili bi ga. Kakva bi zabava bila da flešuje na ubistvo, ako to mora da čini u ruskom gulagu? Val nikada nije živeo u doba kada višak američkih zatvorenika nije bio transportovan u Rusku republiku, tako da mu mogućnost da odsluži kaznu u sibirskom gulagu nije izgledala čudno. Jednom, kada je njegov deda pomenuo da nije uvek bilo tako, Val se posprdno nasmejao i rekao: "Sranje, šta smo ikada mogli da mislimo da Rusi imaju na prodaju osim zatvorskog prostora?" Njegov deda nije na to ništa odgovorio.
<BR>&nbsp;&nbsp;&nbsp;&nbsp;&nbsp;Sada je Val podesio 32-ojku za pojasom i udaljio se od škole, prema zoni za kupovinu, iznad Međudržavnog puta. Trik je bio u tome da odabere nekoga nasumce, da ga sredi, baci pištolj negde gde neće biti pronađen i da se izgubi što dalje od tog kraja. Gledaće ITV kada večernje vesti budu saopštile da je počinjeno još jedno besmisleno ubistvo za koje policija podozreva da je u vezi sa flešbekom.
<BR>&nbsp;&nbsp;&nbsp;&nbsp;&nbsp;Val podesi naočare tako da mu pruže nage projekcije u stvarnom vremenu svih žena koje bude video i ubrza prema zoni za kupovinu.
<BR>
<BR>&nbsp;&nbsp;&nbsp;&nbsp;&nbsp;Kerol čeka da je pokupi momak iz gimnazije. Proverava svoju nakinđurenu Madona-bluzu kako bi bila sigurna da joj deluje sprej protiv znojenja, a onda staje na ugao, premešta se sa noge na nogu i posmatra saobraćaj. Primećuje Nedov gotovo nov 'Kamero' iz '93. kako proseca saobraćaj i zaustavlja se uz škripu, a onda se tiska sa Kati i ulazi na zadnje sedište.
<BR>&nbsp;&nbsp;&nbsp;&nbsp;&nbsp;Kao i uvek u ovom flešbeku, Kerol se čudi samoj sebi dok se ogleda u retrovizoru kako bi se uverila da joj je šminka u redu. Kosa joj je obrijana, ofarbana i izvučena u šiljke, ima tri lažna dijamanta u levom uhu, a zbog trepavica i šminke za oči izgleda kao jarko obojena karikatura. Uz šok što sebe vidi mladu i smelu, Kerol oseća energiju mladosti u sebi. Oseća lakoću u koraku, čvrstinu u dojkama i mišićima, i entuzijazam svog duha. I više od toga - oseća skakanje sopstvenih misli, podjednako različitih u svom energičnom optimizmu od svakodnevnog i neprekidnog njenog razmišljanja u budućoj sadašnjosti kao što je i njena pojava u ondašnjoj.
<BR>&nbsp;&nbsp;&nbsp;&nbsp;&nbsp;Kati čavrlja, ali Kerol isključuje brbljanje i samo upija lik svoje drugarice. Kati je nestala iz škole tokom završne godine, ubrzo posle toga nestala je i iz vidokruga, da bi nestala iz Kerolinih misli sve do jeseni '98, kada je od jedne prijateljice čula da je Kati poginula u saobraćajnoj nesreći negde u Kanadi. Kao i uvek, Kerol je osetila poplavu toplih osećanja prema staroj drugarici, istovremeno se prisetivši kako je morala da se bori protiv beskorisnog poriva da upozori devojku da ne pođe sa svojim momkom u Vankuver. Umesto da je upozori, Kerol čuje sopstveni glas kako brblja o tome ko je kome napisao ceduljicu u učionici tog dana. Oseća da joj srce ubrzava, a koža crveni dok pažljivo izbegava da se obrati nepoznatom dečaku na sedištu suvozača.
<BR>&nbsp;&nbsp;&nbsp;&nbsp;&nbsp;Ned se uz urlik motora vratio u saobraćaj, presekao kombi 'Viladžer' i počeo da gotovo nasumično menja kolovozne trake. Sada se okreće i kaže: "Hej, Kerol, dušo, misliš li čitav dan da zanemaruješ mog drugara?"
<BR>&nbsp;&nbsp;&nbsp;&nbsp;&nbsp;Kerol diže bradu. "A misliš li ti da mi predstaviš svog drugara?"
<BR>&nbsp;&nbsp;&nbsp;&nbsp;&nbsp;Ned se oglašava nepristojnim zvukom. Po naletu isparenja, izgleda da je pio. "Kerol, ovaj ovde pastuv je Deni Rogalo. On je iz Zapadne gimnazije. Deni, upoznaj se sa Kerol Herns. Ona je Katina drugarica i poznaje naš fudbalski tim... ovaj, kako to da kažem? Intimno. Oh, sranje." Ned je primoran da naglo zakoči i promeni traku kako bi izbegao kamion koji najednom počeo da usporava.
<BR>&nbsp;&nbsp;&nbsp;&nbsp;&nbsp;Kerol poskakuje napred, pridržava se obema rukama za naslon sedišta novog dečaka, i gleda ga. Deni se okrenuo da joj se osmehne, bilo zbog predstavljanja, bilo zbog toga što je postiđen Nedovom vožnjom. Kerol čuje sebe kako misli da je dečak zgodan, sa osmehom poput Toma Kruza, kratkom atletskom frizurom i dijamantnom minđušom. "Ćao, pastuve", čuje Kerol sebe kako izgovara.
<BR>&nbsp;&nbsp;&nbsp;&nbsp;&nbsp;"Ćao", kaže novi dečko, još okrenut na sedištu kako bi gledao u nju.
<BR>&nbsp;&nbsp;&nbsp;&nbsp;&nbsp;Kerol zna da je flešbek stigao tačno do polovine i da će sledeći veliki trenutak biti kada im se ruke budu slučajno dodirnule dok se budu vozili pokretnim stepenicama u tržnom centru.
<BR>
<BR>&nbsp;&nbsp;&nbsp;&nbsp;&nbsp;"Centarhalf zove Bazu. Pet minuta do odredišta."
<BR>&nbsp;&nbsp;&nbsp;&nbsp;&nbsp;Robert baca pogled na prednje sedište i vidi da Emori Roberts spušta radio i zapisuje nešto u beležnicu. Robert maše rukom kako bi odlepio znojem natopljenu košulju, a onda pogledava desno dok Džek Ridi govori nešto sa praga na suprotnoj strani kola.
<BR>&nbsp;&nbsp;&nbsp;&nbsp;&nbsp;Čuje se zvuk.
<BR>&nbsp;&nbsp;&nbsp;&nbsp;&nbsp;Kreni, proklet bio! Kreni! Imaš gotovo dva sekunda! Upotrebi ih!
<BR>&nbsp;&nbsp;&nbsp;&nbsp;&nbsp;On naglo vraća pogled ka železničkom nadvožnjaku i čuje sebe kako misli: Hriste, jedan od onih prokletih radnika ispalio je signalnu raketu.
<BR>&nbsp;&nbsp;&nbsp;&nbsp;&nbsp;Lanser gotovo komično diže ruke. Šake mu se dižu do grla tako da, otpozadi, ruke kao da mu se pružaju u pravoj liniji iz ramena i završavaju laktovima.
<BR>&nbsp;&nbsp;&nbsp;&nbsp;&nbsp;Robert oseća kako skače sa praga automobila. Konačno.
<BR>&nbsp;&nbsp;&nbsp;&nbsp;&nbsp;Trči iz petnih žila prema plavom 'Linkolnu'. U pratećim kolima iza sebe čuje graju. Robert mora da se koncentriše tokom više flešbekova da bi razaznao glas Emorija Robertsa kako naređuje Džeku Ridiju da se vrati na prag i glas Dejva Pauersa, Lanserovog prijatelja, koji se vozi u pratećim kolima tajne službe bez nekog naročitog razloga, kako uzvikuje: "Mislim da je Predsednik pogođen!"
<BR>&nbsp;&nbsp;&nbsp;&nbsp;&nbsp;Sada je sve neopažena buka u podlozi u stvarnom vremenu - stopljena sa odjecima pucnja i lepetom golubova - dok on juri iz sve snage ka zadnjem delu otvorenog 'Linkolna', očiju prikovanih za Lanserovu glavu kestenjaste kose.
<BR>&nbsp;&nbsp;&nbsp;&nbsp;&nbsp;Lanser počinje da pada napred.
<BR>&nbsp;&nbsp;&nbsp;&nbsp;&nbsp;'Linkoln' neobjašnjivo usporava.
<BR>&nbsp;&nbsp;&nbsp;&nbsp;&nbsp;Robert se baca ka dršci zadnjeg prtljažnika.
<BR>&nbsp;&nbsp;&nbsp;&nbsp;&nbsp;Odjekuje novi pucanj.
<BR>&nbsp;&nbsp;&nbsp;&nbsp;&nbsp;Lanserova glava eksplodira u mlazu ružičaste izmaglice.
<BR>
<BR>&nbsp;&nbsp;&nbsp;&nbsp;&nbsp;"Prokletstvo", reče Robert. Plakao je. Jedan sekund nije znao gde se nalazi - dekor iz šezdesetih, saobraćaj iza prozora motela - ali onda podiže ruku da obriše suze, udari o VR komplet i seti se.
<BR>&nbsp;&nbsp;&nbsp;&nbsp;&nbsp;"Prokletstvo", šapnu on ponovo, strgnuvši komplet sa glave. Gotovo gola soba zaudarala je na đubre i plesan. Robert zalupa po krevetu i zajeca.
<BR>
<BR>&nbsp;&nbsp;&nbsp;&nbsp;&nbsp;Val je prošao pored starih tržnica, sada zakovanih daskama i pretvorenih u zatvorski prostor, a onda se popeo uz drvene skele do tržnog centra na autoputu.
<BR>&nbsp;&nbsp;&nbsp;&nbsp;&nbsp;Zvali su ih tržni centri i bili su to jedini tržni centri koje je Val upoznao u svom kratkom životu, ali čak je i on znao da su oni zapravo jedva nešto više od čuvenih buvljih pijaca na izdignutim delovima Međudržavnog autoputa, napuštenog posle Velikog rata iz '08. Danas se četvrt milje ili više blistavo obojenog platna mreškalo i lepršalo na lahoru; cigana prodavaca bilo je u izobilju. Val se pridruži podnevnoj masi kupaca, odjednom shvativši zbog čega su ga Kojn i Džin Di podsticali da obavi svoje flešbek ubistvo ovde: mogao je da se stopi s masom za sekund, postojalo je mnoštvo stepeništa niz koja je mogao da pobegne, a lavirint razorenih betonskih ploča i potpornih greda na srušenom delu autoputa bio je savršeno mesto da se otarasi pištolja.
<BR>&nbsp;&nbsp;&nbsp;&nbsp;&nbsp;Val je hodao belom trakom između platnenih odeljaka, razgledao novu japansku i nemačku robu i pravio se da zagleda staro reciklisano rusko i američko sranje. Japanske VR i interaktivne stvarčice bile su super, mada je znao da su one generacijama iza teh-igračaka koje je jedan japanski ili nemački klinac mogao da kupi. Problem sa televizijom, naročito sa interaktivnom televizijom, bio je u tome što ti je pokazivao kako živi ona druga polovina sveta, ali ne i kako da ikada i sam dospeš tamo. Valova majka rekla je da je sa televizijom uvek bilo tako - da su, kada je ona bila mala, davno u srednjem veku, Afrikanci i Hispanosi u getu osećali isto što se tiče programa koji su prikazivali bogatstvo bele američke srednje klase. Vala je bolela briga kako je to bilo u vreme njegove majke; on je samo želeo nešto od novih japanskih teh-stvarčica.
<BR>&nbsp;&nbsp;&nbsp;&nbsp;&nbsp;Ali, ne danas. Danas je Val želeo samo da upotrebi 32-ojku, otarasi je se i izgubi odatle.
<BR>&nbsp;&nbsp;&nbsp;&nbsp;&nbsp;Kojn i Džin Di kleli su se da ne postoji ništa u vasioni poput flešovanja na trenutak kada si sredio nekoga. Sali se takođe kleo u to, ali Val nije verovao ničemu što je govorio visoki dečak. Sali je koristio krek, anđeoski prah i turbomet kao i flešbek, a Val je osećao uobičajeni flešbekovski prezir prema nekome ko je koristio i stare droge. Opet, Val je mogao samo da posmatra kada su ostala trojica koristili tridesetminutnu bočicu kako bi ponovo proživeli ubistva koja su počinili. Lica bi im se opustila u onaj izraz idiotskih snevača koji su imali korisnici flešbeka, a onda bi klonuli i počeli da se trzaju, dok su im se oči kolutale REM- nasumično ispod spuštenih kapaka. Val je video da se Kojn zaista seksualno uzbuđuje dok se primiče delu flešbeka sa pucanjem. Džin Di je rekao da je, kada nekog skenjaš u flešbeku, to bolje nego u stvarnom vremenu, zato što osećaš sav onaj nalet adrenalina i fizičko ushićenje dok znaš - ti koji posmatraš iza svega znaš - da nećeš biti uhvaćen.
<BR>&nbsp;&nbsp;&nbsp;&nbsp;&nbsp;Val dodirnu pištolj preko labave majice i zapita se da li je baš tako. On nije uživao u flešbeku silovanja one španske devojke, kao što Kojn beše rekao da će uživati: njeni krici i zadah njenog straha dok ju je Sali držao izazivali su mu svaki put mučninu, tako da mu je bilo muka ispod ponovo proživljavane mučnine. Zato je posle dva ili tri grupna flešbeka na taj događaj Val počeo da se priseća nečeg drugog - kao onomad, kada su on i Kojn sa sedam godina ukrali kutiju sa gotovinom matorog Vajmarta - umesto da ponovo proživljava silovanje.
<BR>&nbsp;&nbsp;&nbsp;&nbsp;&nbsp;Ali, Kojn je rekao da se ništa ne može meriti sa flešovanjem na trenutak kada si nekoga sredio. Ništa.
<BR>&nbsp;&nbsp;&nbsp;&nbsp;&nbsp;Tržni centar na otvorenom bio je pun kupaca na pauzi za ručak i onih koji su odsustvovali sa posla zbog flešbeka. Val već beše primetio da sve više i više ljudi prosto ne ide na posao; stvarno vreme smetalo im je u flešovanju. Pitao se da li je zbog toga đubre uvek tako visoko nagomilano duž ivičnjaka, da li zato pošta sve ređe i ređe stiže i ništa više kao da ne može da se uradi osim kada su tu Japanci da nadgledaju posao.
<BR>&nbsp;&nbsp;&nbsp;&nbsp;&nbsp;Val sleže ramenima. U stvari, to i nije bilo važno. Sada je bilo važno da pronađe nekoga da ga skenja, da baci pištolj i izgubi se odatle. Dok se od pretrpanih odeljaka gde se prodavala japanska i nemačka roba šetao dalje prema ruskim tezgama, osećao je kako mu srce ubrzava od same pomisli na ono što treba da se dogodi.
<BR>&nbsp;&nbsp;&nbsp;&nbsp;&nbsp;Sada je počeo da uviđa kako to treba obaviti. Ovaj deo tržnice blizu srušenog odeljka autoputa bio je manje pretrpan od glavnog dela, ali činilo se da još ima dovoljno gužve da Val može da pripuca i umakne a da ne bude mnogo zapažen. Primetio je uske prolaze između tezgi. Kada je ušao u jednu od tih uličica sa platnenim zidovima, video je kupce a da oni ili prodavci u priručnim šatorima nisu videli njega. Val izvuče mali automatik iz pojasa i spusti ruku opušteno niz bok. Sada se još samo postavljalo pitanje koga...
<BR>&nbsp;&nbsp;&nbsp;&nbsp;&nbsp;Žena u svojim šezdesetim godinama lunjala je od tezge do tezge, virila iznad naočara u izložene ruske rukotvorine i ikone. Val obliznu usne, pa ponovo spusti pištolj. Suviše je ličila na fotografije njegove bake.
<BR>&nbsp;&nbsp;&nbsp;&nbsp;&nbsp;Dva pedera sa VR navlakama šetala su ruku pod ruku, smejala se gruboj ruskoj robi i svaki smeh koristila da se zagrle. Jedan muškarac je drugome zavukao šaku u bočni džep farmerki.
<BR>&nbsp;&nbsp;&nbsp;&nbsp;&nbsp;To je izgledalo dobro. Val podiže pištolj, ali onda ugleda pudle. Svaki tip vukao je po kučence na uzici. Nešto u pomisli na te pse, koji laju i skaču unaokolo pošto on skenja tipa, nije mu bilo simpatično. Val spusti pištolj iza leđa i nastavi da posmatra.
<BR>&nbsp;&nbsp;&nbsp;&nbsp;&nbsp;Stariji muškarac kretao se duž niza tezgi i pažljivo razgledao rusko đubre. Bio je ćelav i imao je staračke pege, nije nosio ni VR naočare ni komplet za glavu, ali nešto u šljampavoj staračkoj odeći i vodnjikavim staračkim očima podseti Vala na dedu.
<BR>&nbsp;&nbsp;&nbsp;&nbsp;&nbsp;Val podiže pištolj, otkoči ga i načini polukorak ispod zalepršale platnene nadstrešnice. Pucaj, udalji se lagano, baci pištolj u betonski krš ispod, uzmi autobus J do kuće, ponavljao je on Kojnova uputstva u glavi. Srce mu je tuklo gotovo bolno dok je podizao malu 32-ojku i nišanio niz kratku cev.
<BR>&nbsp;&nbsp;&nbsp;&nbsp;&nbsp;Odjeknu pucanj i starčeva glava trže se naviše. Svi su gledali niz prolaz ka mestu gde su otišli pederi i njihove pudlice. Starac se odmaknu od tezge i zagleda sa ostalima dok su vika i koraci postajali sve glasniji.
<BR>&nbsp;&nbsp;&nbsp;&nbsp;&nbsp;Val spusti pištolj dok su mu ruke drhtale i iskorači da pogleda.
<BR>&nbsp;&nbsp;&nbsp;&nbsp;&nbsp;Žena sede kose sa naočarima ležala je zgrčena na sredini prolaza za kupovinu iscrtanog belom prugom. Klinac od najviše dvanaest ili trinaest godina trčao je ka završetku izdignutog odeljka, dok mu je jakna lepršala. Jedan od pedera bio je kleknuo i vikao klincu da stane. Drugi peder pokazivao je značku gomili i vikao im da ne prilaze, dok je tip koji beše klekao stezao obema rukama tupu plastičnu cev. Val prepozna crno ispupčenje iz stotina interaktivnih filmova: pištolj na igle 'Uzi-940'. Nije ni najmanje sumnjao da klovnovske VR navlake daju taktičke informacije i podatke o meti. Pajkan poslednji put viknu klincu da stane. Gotovo na krajnjem stepeništu, dečko se ni ne osvrnu. Dve pudlice napinjale su svoje kaiševe i histerično lajale.
<BR>&nbsp;&nbsp;&nbsp;&nbsp;&nbsp;Dečko konačno pogleda preko ramena baš kada je pajkan opalio. 'Uzi' načini šištav zvuk, veoma sličan ventilu gume kada sa njega sklizne aparat za merenje pritiska, a onda dečakova jakna kao da eksplodira u crni oblak kožnih froncli kada nekoliko stotina staklenih i čeličnih mikro-projektila pogodi u metu. Dečak pade i preturi se, udova razglavljenih poput krpene lutke, dok su mu sopstvena inercija i udar oblaka igala nosili telo ispod ograde od užadi, u pad sa izdignutog dela puta. Komadići kožne jakne još su se spuštali kao konfete kada je gomila jurnula napred pored pajkana pedera i histeričnih pudlica kako bi zijala u telo trideset stopa niže.
<BR>&nbsp;&nbsp;&nbsp;&nbsp;&nbsp;Val udahnu, zavuče 32-ojku za pojas, navuče majicu i lagano ode do drugog stepeništa. Noge su mu samo malčice drhtale.
<BR>
<BR>&nbsp;&nbsp;&nbsp;&nbsp;&nbsp;Kerol je završila svoj flešbek sastanak sa Denijem i zatekla Dejla Friča kako čeka odmah ispred vrata njenog odeljka. Nije imala pojma koliko je dugo bio tamo. U proteklih nekoliko godina, privatnost je postala imperativ i svako ko je koristio flešbek poštovao je potrebu drugih ljudi za vremenom i mestom zaštićenim od prekida. Sada je Kerol uzela ogledalce iz fioke stola da proveri šminku i brzo prošla četkom kroz kosu pre nego što je otvorila vrata.
<BR>&nbsp;&nbsp;&nbsp;&nbsp;&nbsp;Pomoćnik okružnog tužioca izgledao je kao da mu je neprijatno. "Kerol... ovaj... samo sam se pitao...ovaj... da li bi bila slobodna sutra za jedan specijalni projekt."
<BR>&nbsp;&nbsp;&nbsp;&nbsp;&nbsp;Ona podiže obrvu. Radila je sa Fričom na više svedočenja i bila sudski beležnik na mnoštvu suđenja gde se on pojavljivao, ali sve do njihovog razgovora o njenom ocu tog jutra mislila je da nisu jedno drugom rekli ništa lično. "Specijalni projekt?" ponovi ona, zapitavši se nije li to neka vrsta nabacivanja. Znala je da je pomoćnik okružnog tužioca oženjen, da ima dvoje male dece, i smatrala je da je njegova jedina strast ono o čemu je ponekad govorio: pecanje pastrmki.
<BR>&nbsp;&nbsp;&nbsp;&nbsp;&nbsp;Dejl baci pogled preko ramena, stupi u praznu sobu za sastanke i pozva je rukom unutra. Kerol sačeka da on zatvori vrata.
<BR>&nbsp;&nbsp;&nbsp;&nbsp;&nbsp;"Znaš da istražujem Hajakavino ubistvo?" upita je on tiho.
<BR>&nbsp;&nbsp;&nbsp;&nbsp;&nbsp;Kerol klimnu glavom. G. Hajakava je bio važan korporacijski savetnik u oblasti Los Anđelesa i svi su u Okružnom znali da je istraga - da upotrebi reč koju je okružni tužilac ispoljavao sklonost da preterano koristi - osetljiva.
<BR>&nbsp;&nbsp;&nbsp;&nbsp;&nbsp;"Pa", nastavi Dejl i začešlja rukom plavu kosu, "imam svedoka koji se kune da ubistvo nije bilo zbog pljačke, onako kako su to pajkani okarakterisali. Kune se da ima veze sa drogom."
<BR>&nbsp;&nbsp;&nbsp;&nbsp;&nbsp;"Veze sa drogom?" upita Kerol. "Misliš, sa kokom?"
<BR>&nbsp;&nbsp;&nbsp;&nbsp;&nbsp;Dejl zagrize donju usnu. "Sa flešbekom."
<BR>&nbsp;&nbsp;&nbsp;&nbsp;&nbsp;Kerol se umalo naglas ne nasmeja. "Sa flešbekom? Hajakava je mogao da nabavi flešbek na svakom ćošku u gradu. Kao i bilo ko drugi. Zašto bi ga ubili zbog flešbeka?"
<BR>&nbsp;&nbsp;&nbsp;&nbsp;&nbsp;Dejl Frič odmahnu glavom. "Ne, ubili su ga zato što je bio snabdevač, a neko se nije složio oko iznosa. Bar, tako se kune moj doušnik."
<BR>&nbsp;&nbsp;&nbsp;&nbsp;&nbsp;Kerol nije skrivala skepsu. "Dejl", reče ona, upotrebivši prvi put njegovo ime, "Japanci ne dozvoljavaju nikakvu upotrebu flešbeka. To tamo povlači smrtnu kaznu na licu mesta."
<BR>&nbsp;&nbsp;&nbsp;&nbsp;&nbsp;Pomoćnik okružnog tužioca klimnu glavom u znak slaganja. "Moj doušnik tvrdi da je Hajakava bio deo mreže za snabdevanje. On kaže da su Japanci razvili tu drogu i da..."
<BR>&nbsp;&nbsp;&nbsp;&nbsp;&nbsp;Kerol načini nepristojan zvuk. "Flešbek je prvi put sintetizovan u jednoj laboratoriji u Čikagu. Sećam se da sam čitala o tome pre nego što je dospeo na ulice."
<BR>&nbsp;&nbsp;&nbsp;&nbsp;&nbsp;"On kaže da su ga razvili Japanci i da nam ga utrapljuju već duže od jedne decenije", nastavi Frič. "Gledaj, Kerol, znam da zvuči ludo, ali treba mi dobar stenograf koji će znati da ćuti o ovome sve dok ne utvrdim da je doušnik lud ili... U svakom slučaju, da li mogu sutra da te vidim?"
<BR>&nbsp;&nbsp;&nbsp;&nbsp;&nbsp;Kerol je oklevala samo sekund. "Naravski."
<BR>&nbsp;&nbsp;&nbsp;&nbsp;&nbsp;"Možeš li to da obaviš za vreme pauze za ručak? Treba da se sastanemo sa tim tipom u jednom kafeu na sasvim drugoj strani grada. Pakleno je paranoičan."
<BR>&nbsp;&nbsp;&nbsp;&nbsp;&nbsp;"Pa, ako već smatra da razotkriva neku džinovsku međunarodnu zaveru, mogu da shvatim zbog čega. Naravski, ionako pojedem nešto na brzaka. Naći ćemo se u tvojoj kancelariji u podne."
<BR>&nbsp;&nbsp;&nbsp;&nbsp;&nbsp;Dejl Frič je oklevao. "Da li bismo mogli napolju... recimo, na južnom ćošku garaže za parkiranje? Ne želim da bilo ko u kancelariji zna za ovo."
<BR>&nbsp;&nbsp;&nbsp;&nbsp;&nbsp;Kerol izvi obrve. "Čak ni g. Torazio?" Bert Torazio bio je okružni tužilac, sa političkim postavljenjem iza kojeg su stajali gradonačelnik i njegovi japanski savetnici. Niko, čak ni stenografkinje, nije smatrao da je Torazio kompetentan.
<BR>&nbsp;&nbsp;&nbsp;&nbsp;&nbsp;"Pogotovo ne Torazio", odgovori Frič napetim glasom. "Čitava ova istraga je nezvanična, Kerol. Ako Bert nešto nanjuši, Hizoner i svi oni japanski lovani iz centra grada ima da se obruše na mene kao muve na govno... izvini zbog izraza."
<BR>&nbsp;&nbsp;&nbsp;&nbsp;&nbsp;Kerol se osmehnu. "Biću na ćošku u podne."
<BR>&nbsp;&nbsp;&nbsp;&nbsp;&nbsp;Olakšanje i zahvalnost bili su primetni na dečačkom licu pomoćnika okružnog tužioca. "Hvala, Kerol. Znaću to da cenim."
<BR>&nbsp;&nbsp;&nbsp;&nbsp;&nbsp;Kerol se osećala kao idiot što je pomislila da je ovaj prilaz bio nabacivanje. Svejedno, nijednom nije pomislila na Denija tokom čitave vožnje do kuće. Stigla je do svoje garaže sa brojčanikom punjenja na nuli.
<BR>
<BR>&nbsp;&nbsp;&nbsp;&nbsp;&nbsp;Robert je primetio problem na Valovom licu čim se dečak vratio kući. Tinejdžer je često bio maničan, još češće depresivan, a neretko su mu je i pogled bio neusredsređen zbog dislokacije koju je izazivao flešbek; međutim, Robert nikada nije video dečaka tako zabrinutog kao te večeri. Val je ušao i zalupio vrata za sobom dok su on i Kerol podgrevali večeru u mikrotalasnoj, i popeo se pravo u svoju sobu. Tokom večere nije bilo razgovora - što nije bilo neuobičajeno - ali na Valovom licu nalazio se taj vlažni sjaj tokom čitavog obeda i oči su mu neprestano letele levo-desno kao da očekuje da zazvoni telefon. Televizor je bio uključen za vreme večere, što je bila njihova navika kojom su prikrivali nedostatak razgovora, i Robert je primetio da dečak pažljivo posmatra lokalne vesti, što je bilo više nego neuobičajeno - bilo je to bez presedana.
<BR>&nbsp;&nbsp;&nbsp;&nbsp;&nbsp;Robert vide da se dečak vrpolji na stolici, i da je zaista naglo podigao glavu kada je lokalna veštačka voditeljka počela da opisuje ubistvo u otvorenom tržnom centru I-5.
<BR>&nbsp;&nbsp;&nbsp;&nbsp;&nbsp;"...žrtva je identifikovana kao gđa Dženifer Lopato, šezdeset četiri godine stara, iz Glendejla. Glasnogovornik L.A.P.D. <EM>Los Angeles Police Department: Policija Los Anđelesa. (Prev.)</EM> Heder Gonzales kaže da nikakav motiv nije ustanovljen za ovo ubistvo i da vlasti pretpostavljaju da je to samo još jedno od ubistava vezanih za flešbek. U ovom slučaju, međutim, pretpostavljenog ubicu uhvatila su na delu dva policajca van dužnosti koji su odgovorili smrtonosnom silom. CNN/LA nabavio je od L.A.P.D. zvanični video snimak pucnjave, načinjen kamerom na pištolju. Upozoravamo vas, video koji ćete videti je grafički..."
<BR>&nbsp;&nbsp;&nbsp;&nbsp;&nbsp;Robert je posmatrao kako Val posmatra traku. Koliko je Robert mogao da vidi, bacivši pogled na ekran, snimak nije bio nimalo drugačiji od noćnih klanica sa kamera na pištoljima koji su tih dana punili vesti. Ali, Val je izgledao skamenjen zbog prizora. Robert je posmatrao kako dečak zuri otvorenih ustiju dok klinac juri kroz gomilu, odbija da odgovori na povik policajca izvan kadra da stane, a onda biva raznesen u komadiće oblakom projektila. Njegov unuk samo je zatvorio usta, progutao knedlu i trenutak kasnije okrenuo se ponovo stolu, posle nevezanih vesti o odgovorima gledaoci-u-mreži iz L.A. na loše ratne vesti iz Kine.
<BR>&nbsp;&nbsp;&nbsp;&nbsp;&nbsp;Kerol kao da nije primetila sinovljevu reakciju. Njen pogled bio je okrenut ka unutra, kao i obično ovih dana.
<BR>&nbsp;&nbsp;&nbsp;&nbsp;&nbsp;Svi smo na flešbeku, čak i kad nismo na flešbeku, pomisli Robert. Oseti drhtavicu vrtoglavice, što mu se često događalo kada je razmišljao o iskustvima sa flešbekom, praćenu još gorom drhtavicom gnušanja prema samom sebi. I svojoj porodici. I Americi.
<BR>&nbsp;&nbsp;&nbsp;&nbsp;&nbsp;"Nešto nije u redu, tata?" upita Kerol, podigavši pogled sa svoje kafe. Oči su joj još imale taj kratkovidi, rastrojeni izraz, ali takođe se i mrštila, zabrinuta.
<BR>&nbsp;&nbsp;&nbsp;&nbsp;&nbsp;"Ne", odgovori starac, podigavši ruku prema Valu, "samo sam..." On prekinu sam sebe. Dok je on bio izgubljen u sopstvenom sanjarenju, njegov unuk beše otišao od stola. Robert čak nije znao ni da li je otišao gore ili napolje. "Ništa", reče on svojoj kćerki, potapšavši joj nespretno ruku. "Sve je u redu."
<BR>
<BR>&nbsp;&nbsp;&nbsp;&nbsp;&nbsp;Pre više godina zaštitili su kavezom pešački nadvožnjak kako bi sprečili ljude da bacaju teške predmete ili da se i sami survavaju dole, na dvanaest kolovoznih traka saobraćaja ka severu, a onda - kada su sredinom devedesetih pucnjave na autoputu poprimile razmere epidemije - prekrili su ga pleksiglasom koji je navodno zaustavljao metke. Ali, nije - o čemu su svedočile desetine rupa od metaka, kako ulaznih, tako i izlaznih, koje su izrešetale izvitoperenu plastiku čitavom dužinom tunela - ali strelci su zbog toga bili dovoljno ometeni u gađanju da su koristili druga snajperska gnezda iznad Međudržavnog puta. Do tada, naravno, najveći deo javnog mnenja smatrao je da svako ko se vozi u neoklopljenim kolima zaslužuje metak u tintaru.
<BR>&nbsp;&nbsp;&nbsp;&nbsp;&nbsp;Otkad je Val rođen, međutim, udareni veterani iz azijskih i južnoameričkih plaćeničkih ratova počeli su da bacaju razorne i druge tipove bombi sa nadvožnjaka, i pešački mostovi iznova su bili ograđeni kavezima i zapečaćeni, ovog puta sa zavarenim čeličnim vratima na oba kraja kako ljudi uopšte ne bi mogli da stupe na njih. Bande su eksplozivom probijali rupe u čeličnim pločama i koristile duge, mračne nadvožnjake kao sastajališta i sopstvene privatne salone za flešbek. Unutra je bilo veoma mračno i Val je morao da koristi VR naočare kao sredstvo za noćni vid da bi pronašao Kojna, Džina Dija i Salija među crnim obličjima koja su drhtala, klimala glavama, prodavala i kupovala.
<BR>&nbsp;&nbsp;&nbsp;&nbsp;&nbsp;Val izvuče 32-ojku iz pojasa i pruži im ga.
<BR>&nbsp;&nbsp;&nbsp;&nbsp;&nbsp;"Nisi mogao, a?" reče Kojn tiho, uzimajući pištolj. Pri Valovom pojačanom noćnom vidu, on je predstavljao figuru koja je zračila zeleno i držala pulsirajuću belu cev.
<BR>&nbsp;&nbsp;&nbsp;&nbsp;&nbsp;Val zausti da objasni o klincu i pajkanima pederima, ali ne reče ništa.
<BR>&nbsp;&nbsp;&nbsp;&nbsp;&nbsp;Sali načini zgađeni zvuk, ali zelena figura koja je predstavljala Kojna gurnu ga i ućutka. Kojn mu pruži pištolj natrag. "Zadrži ga, Vale, druže. Kao što reče ona južnjačka kurva, kako joj beše ime, u onom starom filmu: 'Sutra je novi dan'."
<BR>&nbsp;&nbsp;&nbsp;&nbsp;&nbsp;Val zatrepta. Neko je pripalio cigaretu dalje na mostu-tunelu i taj kraj buknu belim svetlom. Desetak glasova istog časa dreknu na tu priliku da ugasi jebeno svetlo.
<BR>&nbsp;&nbsp;&nbsp;&nbsp;&nbsp;"U međuvremenu", reče Džin Di, zagrlivši Vala, "nabavili smo malo prvoklasnog fleša..."
<BR>&nbsp;&nbsp;&nbsp;&nbsp;&nbsp;Val ponovo trepnu. "Fleš je prosto fleš, seratoru."
<BR>&nbsp;&nbsp;&nbsp;&nbsp;&nbsp;Sali ponovo frknu, a Kojn spusti ruku Valu na leđa. Val oseti kako ga dodir sa Kojnom i Džinom Dijem uvlači u sebe, poput omče oko prsa zbog koje mu je bilo teško da diše.
<BR>&nbsp;&nbsp;&nbsp;&nbsp;&nbsp;"Fleš je prosto fleš", šapnu Kojn, "ali ovaj fleš ima, kao, šta znam, nekakvo feromonsko uzbuđujuće sranje u sebi, tako da ako flešuješ na to da jebeš nekoga, kao onomad kad smo to utrpali onoj španskoj kurvi, svršiš jače nego prvi put."
<BR>&nbsp;&nbsp;&nbsp;&nbsp;&nbsp;Val klimnu glavom, iako nije shvatio. Fleš je bio fleš. Kako si mogao da iskusiš više nego što si iskusio prvi put? Osim toga, on nikada nije doživeo orgazam, osim kada se igrao sam sa sobom, a na to nije voleo da flešuje. Ali, klimnuo je glavom i pustio da ga Džin Di i Kojn povuku niže, gde se malo svetla prosipalo kroz jednu od pukotina u zacrnjenom pleksiglasu preko prljavog betona, blistavo poput tečnog metala.
<BR>&nbsp;&nbsp;&nbsp;&nbsp;&nbsp;Džin izvadi četiri jednosatne bočice. Val pokuša da smisli na šta da flešuje. Većina njegovih sećanja bila je bedna. Nikada to ne bi rekao ostalima, ali često - kada je govorio da flešuje na jebanje one male Španjolke - u stvari je ponovo proživljavao utakmicu Male lige koju je odigrao kad mu je bilo osam godina. To je bila prva i poslednja godina da je igrao, pošto je ustanovio da niko drugi ne smatra da je bezbol super. Koliko je Val znao, više niko nije ni igrao u Maloj ligi... nije bilo para. Jebeni Regandugovi. Slanje jebene vojske da vodi jebene japanske ratove umesto Japanaca nije bilo ni blizu dovoljno da otplati kamate na jebene japanske kredite.
<BR>&nbsp;&nbsp;&nbsp;&nbsp;&nbsp;Val nije razumeo ništa od toga. Znao je samo da je sve sranje. On posegnu za šezdesetminutnom bočicom kod Kojna, ali krupniji dečak ga privuče bliže i šapnu mu promuklo u uho: "Sutra ćemo, Val, druže moj, da pođemo sa tobom da ti pomognemo da se skenja neka keša, da dođeš do fleša..."
<BR>&nbsp;&nbsp;&nbsp;&nbsp;&nbsp;Val klimnu glavom, odmaknu se i podiže cevčicu do nosa. Utakmica Male lige nije mu došla kada je pokušao da je vizualizuje. Umesto toga, zatekao je sebe kako se priseća vremena kada je bio pravo malo govance - tri, možda dve godine - i kada ga je majka držala u krilu da mu čita. Mislio je da je to bilo pre nego što je počela da uzima fleš. Zaspao joj je u krilu, ali ne toliko da joj ne čuje reči dok je ona čitala, lagano i neprekidno.
<BR>&nbsp;&nbsp;&nbsp;&nbsp;&nbsp;Sa osećajem da je najveći idiot i seronja na svetu, Val zadrža tu uspomenu i otvori poklopac bočice sa flešbekom.
<BR>
<BR>&nbsp;&nbsp;&nbsp;&nbsp;&nbsp;Robert nije voleo interaktivnu televiziju, ali kada je Kerol bila u krevetu, i kada je on bio siguran da je Val otišao, prizvao je CNN/LA i pristupio personi veštačke voditeljke. Privlačno evroazijsko lice mu se osmehnu. "Da, g. Herns?"
<BR>&nbsp;&nbsp;&nbsp;&nbsp;&nbsp;"Ubistvo u večerašnjim vestima", reče on osorno. Nije voleo da razgovara sa generisanim personama.
<BR>&nbsp;&nbsp;&nbsp;&nbsp;&nbsp;Voditeljka se još šire osmehnu. "Koji segment, g. Herns? Vesti se emituju svakog sata i..."
<BR>&nbsp;&nbsp;&nbsp;&nbsp;&nbsp;"Sedam uveče", reče Robert i prisili sebe da se malo opusti. "Molim te", reče on samom sebi; osećao se kao budala.
<BR>&nbsp;&nbsp;&nbsp;&nbsp;&nbsp;Voditeljka pred njim se ozari. "Je li to ubistvo g. Kolfaksa, g. Mendeza, g. Ruzvelta, g. Keteringa, bebe Ričardson, gđe Dozois, neidentifikovanog Haićanina, g. Inga, gđe Lopato..."
<BR>&nbsp;&nbsp;&nbsp;&nbsp;&nbsp;"Lopato", reče Robert. "Ubistvo gđe Lopato."
<BR>&nbsp;&nbsp;&nbsp;&nbsp;&nbsp;"Da", reče voditeljka i nestade u okviru dok je video uvodnik za reportažu ispunjavao ekran. "Želite li originalnu naraciju?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Pojačanu naraciju?"
<BR>&nbsp;&nbsp;&nbsp;&nbsp;&nbsp;"Ne. Nikakav zvuk."
<BR>&nbsp;&nbsp;&nbsp;&nbsp;&nbsp;"U stvarnom vremenu ili usporeno?"
<BR>&nbsp;&nbsp;&nbsp;&nbsp;&nbsp;Robert je oklevao. "Usporeni snimak, molim."
<BR>&nbsp;&nbsp;&nbsp;&nbsp;&nbsp;Kamera na pištolju poče da snima. CNN/LA logotip bio je superponiran u donjem desnom uglu kadra. Robert je posmatrao grubo montiranu hrpu slika: najpre žrtvu, ženu nekoliko godina mlađu od njega, kako leži u lokvi sopstvene krvi, sa naočarima u blizini, a onda se kamera na pištolju zanela i podigla; ljudi koji su se usporeno tiskali pokazivali su ka telu, a zatim ka prilici koja je trčala. Kamera je zumirala priliku i podaci o meti ispunili su desnu kolonu slike. Robert shvati da vidi ono što su pajkani videli kroz svoje telem-priključke. Bilo je očito da dečak u bekstvu nije imao više od dvanaest ili trinaest godina.
<BR>&nbsp;&nbsp;&nbsp;&nbsp;&nbsp;Tada svetlo za potvrdu vatre bljesnu u desnoj koloni i oblak projektila, lako vidljiv u krajnje usporenom kretanju, raširi se kao oreol od ledenih kristala sve dok gotovo nije zaklonio dete u trku.
<BR>&nbsp;&nbsp;&nbsp;&nbsp;&nbsp;Dečakova jakna eksplodira u koronu kožnih dronjaka.
<BR>&nbsp;&nbsp;&nbsp;&nbsp;&nbsp;Potiljak dečakove glave rasu se u usporenom prskanju kose. lobanje i mozga.
<BR>&nbsp;&nbsp;&nbsp;&nbsp;&nbsp;Parče lobanje na poklopcu prtljažnika, pomisli Robert i oseti da klizi iz stvarnog vremena. Ali, odmah prisili sebe da se vrati.
<BR>&nbsp;&nbsp;&nbsp;&nbsp;&nbsp;Dečak je posrnuo, potiljak mu je nestao, projektili su mu bili vidljivi u iskolačenim očima i izbočenom licu; posrnuo, skliznuo ispod ograde od užeta i nestao. Slika kamere na pištolju zamrzla se i izbledela. CNN/LA logotip proširio se sve dok nije ispunio kadar, i upozorenje na kršenje autorskih prava bljesnu na ekranu. Sekund kasnije, voditeljka se vratila, da strpljivo sačeka.
<BR>&nbsp;&nbsp;&nbsp;&nbsp;&nbsp;"Pusti ponovo", naloži Robert. Glas mu je bio stegnut.
<BR>&nbsp;&nbsp;&nbsp;&nbsp;&nbsp;Ovog puta, zamrznuo je sliku posle samo pet sekundi, pošto je sočivo kamere na pištolju napustilo žrtvu, ali pre nego što je uhvatilo dečaka u bekstvu. "Krenite... zaustavite opet", reče Robert.
<BR>&nbsp;&nbsp;&nbsp;&nbsp;&nbsp;Zamrznuti tablo prikazivao je troje odraslih koji nešto pokazuju. Jednoj ženi usta su bila otvorena u poviku ili kriku. Ono što je zanimalo Roberta bila je senka u senci, u prolazu između dva šatora.
<BR>&nbsp;&nbsp;&nbsp;&nbsp;&nbsp;"Zumiraj tamo... ne, naviše... tu. Malo levo. Stani. Dobro. Možeš li sada to da pojačaš?"
<BR>&nbsp;&nbsp;&nbsp;&nbsp;&nbsp;"Naravno, g. Herns", začu se simulovani glas voditeljke.
<BR>&nbsp;&nbsp;&nbsp;&nbsp;&nbsp;Dok su pikseli počinjali da se preuređuju u nešto što je ličilo na ljudsku figuru, izoštravajući belu mrlju u prepoznatljivo lice, Robert pomisli: Isuse, da su samo imali ovo 1963, umesto Zapruderovog filma...
<BR>&nbsp;&nbsp;&nbsp;&nbsp;&nbsp;A onda sve takve misli umakoše kada se slika uobličila.
<BR>&nbsp;&nbsp;&nbsp;&nbsp;&nbsp;"Želite li dodatno uvećanje?" upita meki glas. "Moraćete da platite dodatnu interaktivnu cenu."
<BR>&nbsp;&nbsp;&nbsp;&nbsp;&nbsp;"Ne", odgovori Robert. "Samo zadrži to jedan minut." Naravno, gledao je u lice svog unuka. Val je držao pištolj sa vertikalno podignutom cevi, samo nekoliko santimetara od sopstvenog lica. Dečakov izraz užasa i opčinjenosti pomalo je podsećao na izraz njegovog dede.
<BR>&nbsp;&nbsp;&nbsp;&nbsp;&nbsp;Robert začu kuckanje kombinacije brave na zadnjim vratima i zvonce jevtinog sistema obezbeđenja kao potvrdu. Val uđe kroz kuhinju.
<BR>&nbsp;&nbsp;&nbsp;&nbsp;&nbsp;"Isključi", reče Robert, i ekran smesta postade crn.
<BR>
<BR>&nbsp;&nbsp;&nbsp;&nbsp;&nbsp;Val je legao oko dva ujutro, ali pritisak i napetost proteklog dana nisu mu dopuštali da zaspi. Pronašao je dve dvadesetminutne bočice i flešovao na prvu od njih.
<BR>&nbsp;&nbsp;&nbsp;&nbsp;&nbsp;Četiri mu je godine, rođendan mu je. Tata još živi sa njima. Nalaze se u stanu nedaleko od Lankeršim projekata rekonstrukcije i Valov drug od preko puta hodnika, petogodišnji Semjuel, večera sa njima zato što je u pitanju poseban dan.
<BR>&nbsp;&nbsp;&nbsp;&nbsp;&nbsp;Val se nalazi na visokoj drvenoj stolici koju je mama kupila u radnji sa nefarbanim nameštajem i specijalno za njega ukrasila naslikanim životinjama, čim je prerastao svoju stolicu za hranjenje. Iako mu je četiri godine, on voli visoku stolicu koja mu omogućuje da gleda preko stola, oči u oči sa tatom. Sada su po stolu razbacani ostaci njegove specijalne večere... korice rol- viršli, komadi crvenog 'Džel-O', poneki čips... ali tatin tanjir je čist, njegova stolica prazna.
<BR>&nbsp;&nbsp;&nbsp;&nbsp;&nbsp;Vrata se otvaraju i unutra ulaze dekica i bakica. Val je pogođen, kao i uvek tokom ovog proživljavanja, ne samo činjenicom da mu je baka živa i neizmoždena rakom, već i time kako živ i mlad izgleda njegov deda, iako je ovaj fleš jedva nešto više od decenije u prošlosti. Vreme stvarno zasere ljude, pomisli on, i to ne prvi put.
<BR>&nbsp;&nbsp;&nbsp;&nbsp;&nbsp;"Srećan rođendan, maleni", kaže najednom njegov deda, i kuštra mu kosu. Baba se saginje da ga poljubi i njega zapahnjuje miris svežih ljubičica. Dok oseća sreću i želju mlađeg sebe da dođe do poklona, Val koji posmatra zna da se u zadnjem delu dedinog plakara, gde starac čuva nekoliko njenih haljina, još zadržalo malo tog mirisa. Pita se da li njegov deda ikada prinosi haljine licu da bi se prisetio tog mirisa. Ponekad, kada starac krene u svoj flešbek motel, Val to čini.
<BR>&nbsp;&nbsp;&nbsp;&nbsp;&nbsp;Val posmatra kako se njegove bucmaste ruke igraju zezalicama za žurke i sluša kako se Semjuel kikoće. U to vreme jedva primećen, ali za Vala sada isuviše jasna, odvija se užurbani kuhinjski razgovor čije deliće hvata...
<BR>&nbsp;&nbsp;&nbsp;&nbsp;&nbsp;"Obećao je da će večeras biti kod kuće", govori njegova mama. "Obećao je."
<BR>&nbsp;&nbsp;&nbsp;&nbsp;&nbsp;"Da mi svejedno iznesemo tortu", kaže njegova baka, glasom umirujućim kao upamćeni dodir teksture.
<BR>&nbsp;&nbsp;&nbsp;&nbsp;&nbsp;"Za sinovljev rođendan..." Robertov glas težak je od gneva.
<BR>&nbsp;&nbsp;&nbsp;&nbsp;&nbsp;"Da iznesemo mi tortu!" kaže baka vedro.
<BR>&nbsp;&nbsp;&nbsp;&nbsp;&nbsp;Val i Semjuel zastaju u igri kada se svetla gase. Najednom svet obasjava bogatije, dublje svetlo dok njegova majka unosi tortu sa četiri svećice. Svi pevaju 'Srećan ti rođendan'.
<BR>&nbsp;&nbsp;&nbsp;&nbsp;&nbsp;Val je dovoljno star da shvati da će se, ako pomisli želju, dune i uspešno pogasi sve svećice, ta želja i obistiniti. Njegova majka to nije rekla, ali on podozreva da će, ne pogasi li ih sve iz prvog pokušaja, ta želja propasti.
<BR>&nbsp;&nbsp;&nbsp;&nbsp;&nbsp;On ih gasi. Semjuel, dekica, bakica i mama kliču. I samo što su svi počeli da seku tortu za njega, vrata se otvaraju i tata upada u sobu, rumenog lica, u uzlepršalom sakou. Nosi velikog punjenog medveda sa crvenom trakom oko vrata.
<BR>&nbsp;&nbsp;&nbsp;&nbsp;&nbsp;Mali Val ne gleda u poklon. Baca pogled na mamino lice, i čak i petnaestogodišnji Val koji posmatra deli sa njim strah od onoga što tamo može da zatekne.
<BR>&nbsp;&nbsp;&nbsp;&nbsp;&nbsp;U redu je. Mamina reakcija nije bes, već olakšanje. Oči joj blistaju dok oni ponovo pale svećice.
<BR>&nbsp;&nbsp;&nbsp;&nbsp;&nbsp;Tata ga ljubi, podiže i grli mamu, i njih troje grle se tako iznad neurednog stola, dok bakica i dekica ponovo pevaju 'Srećan ti rođendan', kao da je ovog puta izistinski; Semjuel se koprca da dođe do igračaka kako bi se njima poigrao, tatina ruka snažna je oko njega, a suze na maminom licu su u redu zato što je ona srećna, svi su srećni, i mali Val zna da se želje zaista obistinjuju; on prislanja obraz uz tatin vrat i oseća tamo slatku mešavinu losiona posle brijanja i spoljnog vazduha, a dekica govori...
<BR>&nbsp;&nbsp;&nbsp;&nbsp;&nbsp;Val je izašao iz dvadesetminutnog proživljavanja u smrad zagnojenog đubreta i zvuk sirena. Vatra iz ručnog oružja štektala je negde u komšiluku. Policijski helikopteri tutnjali su iznad i njihovi reflektori probadali su tamu belinom i ulivali se kroz njegov prozor kao bela farba.
<BR>&nbsp;&nbsp;&nbsp;&nbsp;&nbsp;Val se okrenu na drugu stranu i navuče jastuk na glavu, pokušavajući da ne misli ni o čemu, pokušavajući da se priseti flešbeka i ugradi ga u san.
<BR>&nbsp;&nbsp;&nbsp;&nbsp;&nbsp;Lice mu udari o nešto tvrdo i hladno. Pištolj.
<BR>&nbsp;&nbsp;&nbsp;&nbsp;&nbsp;Val se uspravi uz nalet mučnine, uze na trenutak napunjeni poluautomatik, a onda ga strpa ispod dušeka kraj časopisa Penthaus. Srce mu je tuklo. On izvuče drugu dvadesetminutnu bočicu iz džepa farmerki na podu i otvori poklopac - gotovo prebrzo - morao je da požuri da se koncentriše na sliku tako da temprolin može da pristupi odgovarajućim neuronima, da stimuliše prave sinapse.
<BR>
<BR>&nbsp;&nbsp;&nbsp;&nbsp;&nbsp;Četiri mu je godine, i danas mu je rođendan. Semjuel viče, njegova majka priprema tortu u kuhinji, a sto je u neredu od polupojedenih rol-viršli, 'Džel-O' i čipsa od krompira.
<BR>&nbsp;&nbsp;&nbsp;&nbsp;&nbsp;Oglašava se zvonce i dekica i bakica upadaju unutra...
<BR>
<BR>&nbsp;&nbsp;&nbsp;&nbsp;&nbsp;Kerol gleda kako Deni izlazi iz plave vode i trči prema njoj po beloj peščanoj plaži. Zgodan je, vitak, pocrneo posle pet dana na suncu, i kezi joj se. Baca se na peškir kraj nje i Kerol oseća da joj se srce nadima od ljubavi i sreće. Ona ga hvata za vlažne prste. "Deni, reci mi da ćemo uvek voleti jedno drugo."
<BR>&nbsp;&nbsp;&nbsp;&nbsp;&nbsp;"Uvek ćemo voleti jedno drugo", kaže on brzo, samo što ovog puta, zaključana u sebi, pozornija Kerol primećuje brzi pogled koji joj on upućuje ispod dugih trepavica, pogled koji je mogao biti procenjivački ili malo podrugljiv.
<BR>&nbsp;&nbsp;&nbsp;&nbsp;&nbsp;U to vreme, Kerol oseća samo sreću. Okreće se na leđa i pušta da je žestoko sunce Bermuda oboji vrelinom. Deni je rekao da su oni izuzeti od briga zbog ozonskog omotača i raka kože na ovom letovanju i Kerol se srećno saglasila. Ona spušta prste Deniju na krsta i oseća kako se tamo suše kapi morske vode. Vragolasto, samo malčice posesivno, ona prelazi vrhovima prstiju ispod lastiša na pozadini njegovih kupaćih gaćica. Podnožje njegove kičme i gornji delovi butina veoma su hladni.
<BR>&nbsp;&nbsp;&nbsp;&nbsp;&nbsp;Oseća kako se on meškolji i malo pomera na peškiru. "Hoćeš da se popnemo u sobu?" šapuće on. Plaža je gotovo prazna i Kerol zamišlja kako bi izgledalo da vode ljubav baš tu, na suncu.
<BR>&nbsp;&nbsp;&nbsp;&nbsp;&nbsp;"Odmah ćemo", kaže ona.
<BR>&nbsp;&nbsp;&nbsp;&nbsp;&nbsp;Zajahavši plimu sopstvenih čula, stvarnovremska Kerol shvata jednostavnu činjenicu: muškarci imaju sklonost da flešuju na sopstvene omiljene seksualne doživljaje - Kerol to zna po njihovim razgovorima - dok većina žena putuje natrag da ponovo iskusi vreme kada su bliskost i sreća bili na vrhuncu. To ne znači da ona izbegava seksualne doživljaje - za koji tren, ona i Deni popeće se u svoju sobu i sledećih trideset minuta biće dovoljno strasni da bi svako odabrao da ih ponovo proživi - ali trenuci koji nju dozivaju natrag kroz vreme jesu trenuci poput ovog, kada ona oseća da je apsolutno voljena, kada je njen osećaj bliskosti gotovo opipljiv, poput karipskog sunca iznad njene glave.
<BR>&nbsp;&nbsp;&nbsp;&nbsp;&nbsp;Kerol okreće glavu i podiže ruku do lica, tobože da bi zaklonila žestoko sunce, ali zapravo da bi ugrabila pogled na Denijevo lice tako blizu njenom. Oči su mu zatvorene. Vodeno biserje blista mu na trepavicama. Malo se osmehuje.
<BR>&nbsp;&nbsp;&nbsp;&nbsp;&nbsp;Gad je sa sobom poneo bočicu flešbeka na ovo putovanje. Pokazaće mi je poslednje večeri, objasniti kako deluje, predložiti da flešujemo na svoje prve seksualne susrete - sa nekim drugim! Poslednju noć pretvorio je u neku vrstu dvostrukog mQnage-a-trois.
<BR>&nbsp;&nbsp;&nbsp;&nbsp;&nbsp;Kerol pokušava da priguši te misli i svoj stvarnovremski bes dok tadašnja Kerol trlja oči prstima, tobože da bi uklonila pesak, ali zapravo da bi obrisala suze radosnice.
<BR>
<BR>&nbsp;&nbsp;&nbsp;&nbsp;&nbsp;Policajac u žutoj kabanici maše automobilskoj povorci, a Robert želi da ga otpuste. Srećom, pajkan stoji između ograde i radnika, tako da niko ne može ništa da baci. Robert pogledava desno, ka ljudima koji ručaju na stepenicama zgrade od cigala smeštene tačno tamo gde put skreće ulevo oko travnatog trga prema železničkom nadvožnjaku. Oni mašu. Robert tamo ne vidi ništa sumnjivo i ponovo baca pogled ka železničkom mostu koji im se približava.
<BR>&nbsp;&nbsp;&nbsp;&nbsp;&nbsp;Kreni! Sada! Siđi i kreni!
<BR>&nbsp;&nbsp;&nbsp;&nbsp;&nbsp;On ostaje na levom pragu pratećih kola. Veoma je vruće.
<BR>&nbsp;&nbsp;&nbsp;&nbsp;&nbsp;"Centarhalf zove Bazu", saopštava radiom sa prednjeg sedišta njihov zapovednik, Emori Roberts. "Pet minuta do odredišta."
<BR>&nbsp;&nbsp;&nbsp;&nbsp;&nbsp;Robert zamišlja odredište, ogromnu robnu kuću gde Lanser treba da govori pred više stotina teksaških poslovnih ljudi. Stvarnovremenski Robert oseća sopstveni zamor na vrućini.
<BR>&nbsp;&nbsp;&nbsp;&nbsp;&nbsp;Zanemari to. Kreni, sada!
<BR>&nbsp;&nbsp;&nbsp;&nbsp;&nbsp;Oštar zvuk šalje golubove u bezglavi let iznad trga.
<BR>&nbsp;&nbsp;&nbsp;&nbsp;&nbsp;Hriste, jedan od onih prokletih radnika ispalio je signalnu raketu. On vrišti iznad tih misli, pokušava da natera sebe da prepozna pretnju. Sve te godine obuke i iskustva sjebane zbog dva sekunda neshvatanja. Ali, tek kada ponovo pogleda napred i vidi kako se Lanserove ruke dižu u očiglednom gestu žrtve pogođene hicem, mladi agent daje se u pokret.
<BR>&nbsp;&nbsp;&nbsp;&nbsp;&nbsp;Sprint preko jaza koji razdvaja dva vozila nije mogao biti brži. Robert poseže za metalnom drškom baš kada treći pucanj pogađa Predsednika.
<BR>&nbsp;&nbsp;&nbsp;&nbsp;&nbsp;Isuse. Udar je za delić sekund pre nego što začujem zvuk. To nikada ranije nisam primetio.
<BR>&nbsp;&nbsp;&nbsp;&nbsp;&nbsp;Kenedijeva glava raznesena je u izmaglicu ružičaste krvi i bele mase.
<BR>&nbsp;&nbsp;&nbsp;&nbsp;&nbsp;Robert grabi metalnu dršku i naskače na papučicu baš kada teški 'Linkoln' uz riku jurne napred. Robertovo stopalo klizi sa papučice i kabriolet koji ubrzava napola ga vuče.
<BR>&nbsp;&nbsp;&nbsp;&nbsp;&nbsp;Prekasno. Još dva sekunda. Sekund i po. Ali, nikada to neću premostiti.
<BR>&nbsp;&nbsp;&nbsp;&nbsp;&nbsp;Žena u ružičastom puzi napolje na prtljažnik u histeričnom pokušaju da povrati natrag deo Lanserove lobanje, tako da niko ne može da vidi ono što je ona upravo videla.
<BR>&nbsp;&nbsp;&nbsp;&nbsp;&nbsp;U sebi, Robert bezuspešno pokušava da zatvori oči, tako da ne mora da vidi sledeći trenutak ili dva užasa.
<BR>
<BR>&nbsp;&nbsp;&nbsp;&nbsp;&nbsp;Val je izašao i nestao pre doručka. Za kafom, Kerol je ustanovila da, za promenu, stvarno razgovara s ocem.
<BR>&nbsp;&nbsp;&nbsp;&nbsp;&nbsp;"Danas imaš savetovanje, zar ne, tata?"
<BR>&nbsp;&nbsp;&nbsp;&nbsp;&nbsp;Robert progunđa nešto.
<BR>&nbsp;&nbsp;&nbsp;&nbsp;&nbsp;"Ići ćeš, zar ne?" Kerol je čula pokroviteljski ton u sopstvenom glasu, ali nije mogla ništa da učini u vezi s tim. Kada to, upita se ona, postanemo roditelji svojim roditeljima?
<BR>&nbsp;&nbsp;&nbsp;&nbsp;&nbsp;Kada postanu dovoljno senilni, neurotični ili bespomoćni da nam ništa drugo ne preostane, dođe joj misao kao odgovor.
<BR>&nbsp;&nbsp;&nbsp;&nbsp;&nbsp;"Zar sam ijedno propustio?" odvrati njen otac, pomalo nabusitim glasom.
<BR>&nbsp;&nbsp;&nbsp;&nbsp;&nbsp;"Ne znam", reče Kerol i baci pogled na sat.
<BR>&nbsp;&nbsp;&nbsp;&nbsp;&nbsp;Robert načini nepristojan zvuk. "Znala bi ti. Taj prokleti program za terapiju zvao bi te, ostavljao poruke i zvao te i dalje sve dok ne stupi lično sa tobom u vezu. Baš kao i školski program za izostanke..." Starac naglo ućuta.
<BR>&nbsp;&nbsp;&nbsp;&nbsp;&nbsp;Kerol podiže pogled. "Zar Val ponovo beži iz škole?"
<BR>&nbsp;&nbsp;&nbsp;&nbsp;&nbsp;Njen otac oklevao je jedan sekund, a onda sleže ramenima. "Zar je važno? Škole nisu bile mnogo bolje od obora još otkad sam ja bio dete..."
<BR>&nbsp;&nbsp;&nbsp;&nbsp;&nbsp;"Prokletstvo", prodahta Kerol. Ona obrisa šoljicu za kafu i tresnu je u mašinu za posuđe. "Popričaću večeras sa njim."
<BR>&nbsp;&nbsp;&nbsp;&nbsp;&nbsp;"Zauzeta si danas?" upita njen otac, kao da jedva čeka da promeni temu.
<BR>&nbsp;&nbsp;&nbsp;&nbsp;&nbsp;"Hmmm", promrmlja Kerol, navlačeći ogrtač. Svedočenje kod Dejla Friča na pauzi za ručak, pomisli ona i preseče se. Gotovo da je zaboravila na to posle sinoćnjih flešbekova. Možda će, posle sastanka sa njim i njegovim ludim doušnikom za vreme ručka, nabaviti još malo flešbeka u afričkom delu grada, pre nego što se vrati na posao. Ostala joj je još samo jedna tridesetminutna cevčica.
<BR>&nbsp;&nbsp;&nbsp;&nbsp;&nbsp;'Honda' je bila napunjena samo do četvrtine. Dovoljno da je dovede do posla, ali nije postojao način da se vrati kući a da ne plati skuplje u Građanskom centru. A to će značiti i skuplji rad na poslu.
<BR>&nbsp;&nbsp;&nbsp;&nbsp;&nbsp;"Jebeš ga", reče ona i šutnu ulubljeni bok devet godina stare gomile krša. Sjajan način da započneš dan.
<BR>&nbsp;&nbsp;&nbsp;&nbsp;&nbsp;Već je skretala na navođeni drum pre nego što se setila da nije ocu rekla doviđenja.
<BR>
<BR>&nbsp;&nbsp;&nbsp;&nbsp;&nbsp;"Ovi tuneli su super", reče Kojn. "Dugo se voziš autobusom dovde, ali definitivno su super. Kako kažeš da si ronašao ulaz?"
<BR>&nbsp;&nbsp;&nbsp;&nbsp;&nbsp;"Mama mi ga je pokazala pre nekoliko godina, kada je počela da radi u Građanskom centru", odgovori Val. "Ovde je obično bila samo gomila tržnica i sranja. Ovuda su vodili i zatvorenike pre nego što su sve zatvorili, posle Velikog rata."
<BR>&nbsp;&nbsp;&nbsp;&nbsp;&nbsp;Sali i Džin Di izgledali su impresionirano i malčice nervozno. Njihovi koraci odjekivali su u vlažnim hodnicima. Nije bilo svetla, ali njihove VR naočare pojačavale su i najslabije svetlucanje iz ventilacionih rešetki.
<BR>&nbsp;&nbsp;&nbsp;&nbsp;&nbsp;"I kažeš da ovo ide skroz od mesta gde ti matora radi u Građanskom centru do parka Pueblo sa druge strane Jedan-Nula- Jedan?" upita Kojn.
<BR>&nbsp;&nbsp;&nbsp;&nbsp;&nbsp;"Aha." Stali su kraj daskama zakovane fasade neke prodavnice da pripale cigarete i otpiju u krug iz boce vina. Šibice su buknule kao plamene eksplozije pod VR pojačanjem.
<BR>&nbsp;&nbsp;&nbsp;&nbsp;&nbsp;"Mislim da bi trebalo da središ nekog Japanca", reče Kojn.
<BR>&nbsp;&nbsp;&nbsp;&nbsp;&nbsp;Val naglo diže glavu. "Japanca?"
<BR>&nbsp;&nbsp;&nbsp;&nbsp;&nbsp;Kojn, Sali i Džin Di cerili su se. "Od Japanca napraviš govanca", zapevuši Sali.
<BR>&nbsp;&nbsp;&nbsp;&nbsp;&nbsp;Val je gledao samo Kojna. "Zašto Japanca?"
<BR>&nbsp;&nbsp;&nbsp;&nbsp;&nbsp;Viši dečak sleže ramenima. "Bilo bi super."
<BR>&nbsp;&nbsp;&nbsp;&nbsp;&nbsp;"Japanci su ludi što se njihove bezbednosti tiče", primeti Val. "K'o da seru telohranitelje."
<BR>&nbsp;&nbsp;&nbsp;&nbsp;&nbsp;Kojn se isceri. "Tim pre. Svi možemo da te gledamo, Val, druže moj. Svi možemo da flešujemo na to."
<BR>&nbsp;&nbsp;&nbsp;&nbsp;&nbsp;Val oseti kako mu srce udara. "Ne, ozbiljno kažem", reče on, u nadi da mu glas ne zvuči tako drhtavo i molećivo kao što se on osećao. "Mama kaže da su japanski savetnici koji dođu da posete gradonačelnika ili okružnog tužioca manijaci po pitanju obezbeđenja. Uvek putuju unaokolo sa telohraniteljima. Ona kaže da zaustave sav saobraćaj blizu Građanskog centra kada Kasai, Morozumi ili Harada dođu u posetu, zato što..." Val prekinu, ali tek pošto je shvatio da je rekao previše. Mnogo više nego previše.
<BR>&nbsp;&nbsp;&nbsp;&nbsp;&nbsp;Kojn se nagnu bliže. Pojačanje mu je od suvonjavog lica načinilo buktanje svetlosti i senku. "Zato što onda niko ne može da priđe, zar ne, Val, druže moj?" On mahnu ka tunelu. "Ali mi bismo mogli da priđemo, zar ne?"
<BR>&nbsp;&nbsp;&nbsp;&nbsp;&nbsp;"Niko ne zna kada gradonačelnik i njegovi pitomi Japanci dolaze u posetu", odvrati Val, i začu onaj cvilež u sopstvenom glasu, koji je toliko mrzeo. "Stvarno. Kunem se."
<BR>&nbsp;&nbsp;&nbsp;&nbsp;&nbsp;"Zar ne zna tvoja matora?" upita Džin Di. Glas mu odjeknu u tami. "Ona je krupna zverka tamo, zar ne?"
<BR>&nbsp;&nbsp;&nbsp;&nbsp;&nbsp;Val stisnu pesnicu, ali ga Kojn zgrabi. "Ona ne zna", odgovori Val. "Nikad. Zaista."
<BR>&nbsp;&nbsp;&nbsp;&nbsp;&nbsp;"Hej, ne uzbuđuj se, Vale, druže moj", reče Kojn i potapša ga po ruci. "Verujemo mi tebi. U redu je. Imamo čitavo vreme sveta pred sobom, luče. Ne žuri nam se." Kojnovo lice izgledalo je demonski na pojačanom svetlu. "Svi smo ovde drugari, a? A ovo je opako mesto. Naša klupska kućica, bez onog đubreta i bandi, znaš?" On potapša Valovu ruku poslednji put i osmehnu se ostalima. "Japanac bi bio super, ali nije važno ko će da ispadne leš, važno je da ti ulepša fleš. Jesam li u pravu ili jesam?"
<BR>&nbsp;&nbsp;&nbsp;&nbsp;&nbsp;Seli su i počeli da puše u tami.
<BR>
<BR>&nbsp;&nbsp;&nbsp;&nbsp;&nbsp;Kerol je nabavila tri flašice flešbeka od jednog službenika u kancelariji okružnog tužioca da joj pomognu da pregura dan i provela je jutro beležeći svedočenja u građanskim parnicama za nekoliko advokata koji su tu koristili kancelarije. Uvek je volela da beleži svedočenja za privatne firme, zato što je to značilo i ekstra novac od prodaje primeraka prepisa. Nekoliko drugih stenografkinja bilo je odsutno - što je bila uobičajena pojava - ali saznala je da je jedna od njih, žena po imenu Sali Karter, koju Kerol nije naročito dobro poznavala, ostala kod kuće zato što je upravo dobila vest da joj je muž poginuo u borbama blizu Hong Konga. Bilo je tu uobičajenog gunđanja i mrmljanja da Amerika ne treba da vodi ratove za Japan ili kineske gospodare rata, ali na kraju je svako priznao da je zemlji potreban novac i da postoji vrlo malo roba osim američke vojne tehnologije i toplih tela koje bi Japan ili EZ kupili.
<BR>&nbsp;&nbsp;&nbsp;&nbsp;&nbsp;Odsustvo Sali Karter značilo je ujedno i više posla i prodaje svedočenja za Kerol.
<BR>&nbsp;&nbsp;&nbsp;&nbsp;&nbsp;U jedanaest pre podne, pogledala je u fioku stola, spremna da mazne kolačić iz kese sa ručkom, shvatila da danas nije spakovala ručak, a onda se setila razloga. Osmehnula se na pomisao o svom zavereničkom sastanku sa pomoćnikom okružnog tužioca.
<BR>&nbsp;&nbsp;&nbsp;&nbsp;&nbsp;U jedanaest i petnaest pre podne, pozvao ju je Deni.
<BR>&nbsp;&nbsp;&nbsp;&nbsp;&nbsp;Telefon je očito bio slabo osvetljeni javni telefon u nekoj kafani, i kvalitet videa bio je loš. Deni je bio jedva nešto više od blede mrlje u senkama. Ali, bila je to poznata mrlja. A ni glas mu se ne beše promenio.
<BR>&nbsp;&nbsp;&nbsp;&nbsp;&nbsp;"Kerol", reče on, "sjajno izgledaš, malena. Stvarno sjajno."
<BR>&nbsp;&nbsp;&nbsp;&nbsp;&nbsp;Kerol ne reče ništa. Nije mogla da progovori. Prošlo je osam i po godina otkad je poslednji put videla Denija ili razgovarala s njim.
<BR>&nbsp;&nbsp;&nbsp;&nbsp;&nbsp;"Svejedno", reče on, progovorivši brzo da popuni njenu tišinu, "došao sam na nekoliko dana u Los Anđeles... Sada živim u Čikagu, znaš... i samo sam mislio... hoću reći, nadao sam se... hoću reći, prokletstvo, Kerol, hoćeš li, molim te, danas da ručaš sa mnom? Molim te? To mi je veoma važno."
<BR>&nbsp;&nbsp;&nbsp;&nbsp;&nbsp;Ne, pomisli Kerol. Apsolutno ne. Ne možeš tek tako da ostaviš Vala i mene, bez pisma, bez objašnjenja, bez izdržavanja deteta, a onda da me zovneš osam godina kasnije i kažeš mi da hoćeš da ručamo zajedno. Apsolutno ne. Ne.
<BR>&nbsp;&nbsp;&nbsp;&nbsp;&nbsp;"Da", čula je sebe kako kaže, sa osećanjem da je na jednom od svojih flešbekova, čak se i zapitavši ne flešuje li zaista na ovo iz neke tužne budućnosti. "Gde? Kada?"
<BR>&nbsp;&nbsp;&nbsp;&nbsp;&nbsp;Deni joj reče za mesto. Bio je to bar u centru u kojem su prvi put jeli kada su se doselili u Los Anđeles pre petnaest godina, i tamo su obično izlazili na pauze za ručak da bi bili zajedno. "Recimo... za dvadeset minuta?"
<BR>&nbsp;&nbsp;&nbsp;&nbsp;&nbsp;Kerol je znala da će joj 'Honda' zaribati ako je uzme, pa će ostati nasukana u usranom delu grada. Moraće da uzme autobus. "Dvadeset minuta", reče ona.
<BR>&nbsp;&nbsp;&nbsp;&nbsp;&nbsp;Bledi mehur koji je predstavljao Denija klimnu glavom. Pomislila je da je videla osmeh.
<BR>&nbsp;&nbsp;&nbsp;&nbsp;&nbsp;Kerol spusti slušalicu, ali zadrža prst na dugmetu neko vreme, kao da ga miluje. Onda požuri da popravi šminku i spusti se do autobusa.
<BR>
<BR>&nbsp;&nbsp;&nbsp;&nbsp;&nbsp;"Centarhalf zove Bazu. Pet minuta do odredišta."
<BR>&nbsp;&nbsp;&nbsp;&nbsp;&nbsp;O, jebeš ga. Jebeš ga, neka ide do đavola. Robert je zgađen. Posle godina provedenih u ovome, zna šta se neće dogoditi. To je kao samokažnjavanje bez klimaksa.
<BR>&nbsp;&nbsp;&nbsp;&nbsp;&nbsp;Drži oči zatvorene... ili bar to pokušava. Čovek ne može da isključi vizualizaciju flešbeka bez ogromnog napora volje. Ljudi viču i mašu na zelenoj travi s njegove leve strane.
<BR>&nbsp;&nbsp;&nbsp;&nbsp;&nbsp;Robert pokušava da umakne, da se vrati u drugo vreme, drugo sećanje... ali kada jednom počne, flešbek epizodi se ne može umaći. Oni klize ka železničkom nadvožnjaku.
<BR>&nbsp;&nbsp;&nbsp;&nbsp;&nbsp;Čuje se zvuk. Golubovi se daju u bezglavi let u kanjonu iznad trga.
<BR>&nbsp;&nbsp;&nbsp;&nbsp;&nbsp;Ne vredi. Prazno. Beskorisno.
<BR>&nbsp;&nbsp;&nbsp;&nbsp;&nbsp;Tri sekunda kasnije, on skače sa pratećih kola i sprintuje prema plavom 'Linkolnu'.
<BR>&nbsp;&nbsp;&nbsp;&nbsp;&nbsp;Beskorisno. Nikakvo ispoljavanje volje ne može da ga natera da se brže pokrene. Vreme i sećanje su nepromenjivi.
<BR>&nbsp;&nbsp;&nbsp;&nbsp;&nbsp;To čak i nije moje sećanje. Ja sam lud. Kej, nedostaješ mi.
<BR>&nbsp;&nbsp;&nbsp;&nbsp;&nbsp;Drugi pucanj. On se baca ka papučici i metalnoj dršci. Treći pucanj.
<BR>&nbsp;&nbsp;&nbsp;&nbsp;&nbsp;Robert pokušava da ne vidi, ali slika eksplozije Predsednikove glave ne može se poreći.
<BR>&nbsp;&nbsp;&nbsp;&nbsp;&nbsp;Dvadeset godina kasnije, pedeset procenata ispitanih Amerikanaca pamtilo je da je ovo gledalo uživo na televiziji. To nikada nije bilo na televiziji. Prošlo je gotovo dve godine dok cenzurisani delovi Zapruderovog filma nisu bili objavljeni... a i tada samo u časopisu Lajf. Pre flešbeka, sećanja su lagala... preuređivali smo ih po volji. Sranje, Kenedi je izabran sa samo četrdeset i nešto procenata glasova, ali deset godina posle njegove smrti, sedamdeset dva procenta ispitanika izjavilo je da je glasalo za njega.
<BR>&nbsp;&nbsp;&nbsp;&nbsp;&nbsp;Pamćenje laže.
<BR>&nbsp;&nbsp;&nbsp;&nbsp;&nbsp;On gura Predsednikovu ženu natrag u vozilo, primećuje bezumlje u njenim raširenim očima, ali shvata žurnost u njenoj jedinoj želji da uzme natrag komadić lobanje. Da sve iznova ispravi.
<BR>&nbsp;&nbsp;&nbsp;&nbsp;&nbsp;Pronaći ću Vala. Postarati se da ne učini nešto glupo.
<BR>&nbsp;&nbsp;&nbsp;&nbsp;&nbsp;On gura ženu natrag niz sedište i čuva njeno i Lanserovo telo sve do bolnice Parklend. Beznadežnost ga preplavljuje kao plima.
<BR>
<BR>&nbsp;&nbsp;&nbsp;&nbsp;&nbsp;Val i njegovi drugovi posmatrali su navođeni drum I-5 sa svog mesta na krovu zgrade napuštene posle Velikog rata. Val je držao 32-jku obema rukama, oslonjenim na ivicu krova. Saobraćaj je klizio nemo, izuzev naleta guma po vlažnom asfaltu. Proteklog sata padala je kiša.
<BR>&nbsp;&nbsp;&nbsp;&nbsp;&nbsp;"Mogao bih da sačekam da naiđe neki 'Leksus' i da ga oduvam", reče Val.
<BR>&nbsp;&nbsp;&nbsp;&nbsp;&nbsp;Kojn ga pogleda zgađeno. "Tim pištoljčićem? Do trake za VIP-ovce ima trideset metara. Ne bi uspeo čak ni da pogodiš jebena kola, a kamoli Japanca na zadnjem sedištu. Ako na zadnjem sedištu uopšte ima Japanca."
<BR>&nbsp;&nbsp;&nbsp;&nbsp;&nbsp;"Osim toga", dodade Džin Di, "njihova kola imaju najbolje oklope koji postoje. Ni jebena šestica ne bi probila neku od njihovih jebenih šoferšajbni."
<BR>&nbsp;&nbsp;&nbsp;&nbsp;&nbsp;"Aha", promumla Sali.
<BR>&nbsp;&nbsp;&nbsp;&nbsp;&nbsp;"Čak ni jebeni pištolj sa iglicama ne bi odavde naudio japanskom 'Leksusu'", reče Džin Di.
<BR>&nbsp;&nbsp;&nbsp;&nbsp;&nbsp;Val spusti pištolj. "Mislio sam da je najbolje ako... ako flešuješ na nešto što si nasumice uradio."
<BR>&nbsp;&nbsp;&nbsp;&nbsp;&nbsp;Zglavcima svoje pesnice Kojn protrlja Valovu kratku kosu. "To je bilo najbolje, Vale, druže moj. Sada je prava stvar Japanac."
<BR>&nbsp;&nbsp;&nbsp;&nbsp;&nbsp;Val sede natrag, ostavivši 32-jku na ispustu. Voda se skupljala u lokvama na utonulom asfaltnom krovu. "Ali, to bi moglo da potraje danima... nedeljama..."
<BR>&nbsp;&nbsp;&nbsp;&nbsp;&nbsp;Kojn se isceri, skinu pištolj sa ispusta i ponudi ga Valu. "Hej, vremena imamo, zar ne, ljudi moji?"
<BR>&nbsp;&nbsp;&nbsp;&nbsp;&nbsp;Sali i Džin Di se oglasiše neodređenim zvucima.
<BR>&nbsp;&nbsp;&nbsp;&nbsp;&nbsp;Val je oklevao jedan sekund, a onda uze pištolj. Počelo je ponovo da pada, i dečaci požuriše u zaklon. Val nije video da ga deda posmatra s druge strane ulice. Kada su nekoliko minuta kasnije napustili zgradu, niko od dečaka nije primetio starca koji ih je sledio prema reci.
<BR>
<BR>&nbsp;&nbsp;&nbsp;&nbsp;&nbsp;Dok je Kerol stigla do bara u San Hulianu, počela je da pada kiša. Utrčala je unutra, sa novinama iznad glave, i ostala da za trenutak stoji, žmirkajući u tami. Kada joj je prišao dežmekasti muškarac, ona bukvalno načini korak unazad pre nego što ga je prepoznala.
<BR>&nbsp;&nbsp;&nbsp;&nbsp;&nbsp;"Deni."
<BR>&nbsp;&nbsp;&nbsp;&nbsp;&nbsp;On je uze za ruke i spusti mokre novine na sto. "Kerol. Hriste, dobro izgledaš." On je nespretno zagrli.
<BR>&nbsp;&nbsp;&nbsp;&nbsp;&nbsp;Ona nije mogla da kaže to isto za svog bivšeg muža. Deni se bio ugojio - najmanje četrdesetak kilograma - i njegove crte lica i poznato telo izgledali su izgubljeno u višku sala. Bio mu je nestao i dobar deo plave kose, i lobanja mu je bila istačkana mrkim pegama kao kod njenog oca. Koža mu je bila žućkasta, oči tamne i utonule iznad teških podočnjaka, i tiho je šištao. Ono što beše pripisala lošem osvetljenju i slabom kvalitetu videa bile su zapravo senke i izobličenja na samom Deniju.
<BR>&nbsp;&nbsp;&nbsp;&nbsp;&nbsp;"Imam naš stari separe", reče on. Ne puštajući joj ruke, on je povede u ugao blizu zadnjeg dela. Nije se sećala da su imali poseban separe ovde, i nikada nije ponovo proživljavala sećanje na to.
<BR>&nbsp;&nbsp;&nbsp;&nbsp;&nbsp;Čaša skoča nalazila se na stolu. Po tome kako je Deni mirisao kada ju je poljubio, bio je popio više od jedne.
<BR>&nbsp;&nbsp;&nbsp;&nbsp;&nbsp;Sedeli su i gledali se preko stola. Nekoliko trenutaka, niko nije progovarao. Bar je u ovo doba dana bio gotovo prazan, ali barmen i muškarac u iskrzanom kišnom mantilu blizu ulaza svađali su se sa veštačkim sportskim komentatorom na starom HDTV-u iznad linije boca. Kerol spusti pogled i shvati da Deni još drži obe njene ruke u svojoj. Osećala se čudno, kao pod anestezijom, kao da joj nervi u rukama nisu prenosili nikakve taktilne informacije.
<BR>&nbsp;&nbsp;&nbsp;&nbsp;&nbsp;"E, Isuse, Kerol", reče Deni najzad, "stvarno izgledaš sjajno. Stvarno."
<BR>&nbsp;&nbsp;&nbsp;&nbsp;&nbsp;Kerol klimnu glavom i sačeka.
<BR>&nbsp;&nbsp;&nbsp;&nbsp;&nbsp;Deni proguta poslednji gutljaj skoča, mahnu barmenu da dođe i dopuni, mahnu ka Kerol i shvati blago odmahivanje njene glave kao ne. Tek pošto je puna čaša viskija bila isporučena, progovorio je ponovo. Bujica reči zapljusnu Kerol, oslobodivši je bilo kakve potrebe da progovara.
<BR>&nbsp;&nbsp;&nbsp;&nbsp;&nbsp;"Pa, Bože, Kerol, tu sam na... pa, na nekoj vrsti službenog puta, u stvari... i shvatio sam, ovaj, zapitao se... Radi li ona još u Palati pravde?... Kad ono ti tamo, na spisku opcija persone koja odgovara na pozive. U svakom slučaju, mislio sam... znaš, zašto ne? I tako... Hriste, jesam li ti rekao koliko sjajno izgledaš? U stvari, prava si lepotica. Taman posla da kažem da nisi oduvek obarala s nogu. Uvek sam mislio da obaraš s nogu. Ali, hej, ti to znaš.
<BR>&nbsp;&nbsp;&nbsp;&nbsp;&nbsp;U svakom slučaju, verovatno želiš da znaš šta nameravam, a? Prošlo je, kol'ko? Četiri ili pet godina od kada... u svakom slučaju, sada sam u Čikagu. Ne više kod Koldvelove banke. Prodavao sam neko vreme luksuzne električne uređaje, ali... znaš... tržište za to je stvarno otišlo u materinu. Izvukao sam se tačno na vreme. I, gde sam ono stao? U Čikagu sam... bavim se savetovanjem pomoću dubokih obrazaca... mislio sam da bi te možda interesovalo to da sam se upustio u nekakvo savetovanje."
<BR>&nbsp;&nbsp;&nbsp;&nbsp;&nbsp;Deni se nasmeja. Bio je to čudnovato sastrugan zvuk, i dva muškarca u prednjem delu bara osvrnuše se, a onda nastaviše da se svađaju sa veštačkim komentatorom. Deni joj dodirnu prste, podiže joj ponovo ruke kao da su one par rukavica koje je zaboravio da ima, pa ih spusti na izgrebani sto. Otpi malo pića.
<BR>&nbsp;&nbsp;&nbsp;&nbsp;&nbsp;"I tako, u svakom slučaju, to savetovanje pomoću dubokih obrazaca... čula si za to? Nisi? Isuse, mislio sam da je svako u Kaliforniji čuo... u svakom slučaju, ima jedan briljantan tip u Čikagu, on je doktor... znaš, doktorirao je na terapeutskoj upotrebi flešbeka... i on ima neku vrstu, znaš, to se zove ašram. Ljudi koji moraju da srede ozbiljne stvari, kao, žive tamo i daju mu priloge... pa, u stvari, to je i malo više od priloga, pošto obuhvata i opšte punomoćje... Ali, važno je da to nije jedna od onih stvari gde se flešuje jednom nedeljno. Mi tamo živimo, i savetovanje... savetovanje pomoću dubokih obrazaca, tako se to zove... savetovanje nam dođe kao neka vrsta posla. To traje po čitav dan..."
<BR>&nbsp;&nbsp;&nbsp;&nbsp;&nbsp;"Korišćenje flešbeka", ubaci se Kerol.
<BR>&nbsp;&nbsp;&nbsp;&nbsp;&nbsp;Deni se isceri kao da mu je strašno laknulo i kao da je impresioniran dubinom njenog razumevanja. "Tako je. Tačno. Savršeno. Verovatno znaš sve o tome... postoji milion centara za savetovanje pomoću dubokih obrazaca i ovde, u sunčanoj Kaliforniji. Ali, aha, savetujemo sa tim osam do deset sati dnevno... pod strogim nadzorom dr Singa, naravno. Ili savetnika- terapeuta koje je on postavio. Nije to kao, znaš, ono kako sam ja koristio to dok smo bili zajedno..." On protrlja obraze i Kerol začu struganje njegovog dlana po čekinjama. "Znam da sam se tada zajebavao s tim, Kerol. Hoću reći, sada jedva da uopšte flešujem na tinejdžerski seks. Prosto... znaš... to prosto nije važno kada se ima u vidu sveukupno terapeutsko iskustvo, znaš?"
<BR>&nbsp;&nbsp;&nbsp;&nbsp;&nbsp;Kerol ukloni pramen vlažne kose sa čela. "A šta je važno?" upita ona.
<BR>&nbsp;&nbsp;&nbsp;&nbsp;&nbsp;"Šta?" Deni beše dovršio skoč i sada je pokušavao da skrene barmenu pažnju na sebe. "Izvini, mače. Šta?"
<BR>&nbsp;&nbsp;&nbsp;&nbsp;&nbsp;"Šta je važno, Deni?"
<BR>&nbsp;&nbsp;&nbsp;&nbsp;&nbsp;On sačeka na novu čašu, pa se osmehnu gotovo blaženo. "Ovde imam priliku za pravi proboj, mače. Sam dr Sing kaže da sam stigao do tačke gde mogu da preokrenem stvari. Ali..."
<BR>&nbsp;&nbsp;&nbsp;&nbsp;&nbsp;Kerol je dobro poznavala taj ton. Nije rekla ništa.
<BR>&nbsp;&nbsp;&nbsp;&nbsp;&nbsp;Deni joj ponovo uze ruke i protrlja ih kao da su hladne. Njegove su ruke bile hladne.
<BR>&nbsp;&nbsp;&nbsp;&nbsp;&nbsp;"Ali, treba mi malo pomoći..." započe on.
<BR>&nbsp;&nbsp;&nbsp;&nbsp;&nbsp;"Novca", reče Kerol.
<BR>&nbsp;&nbsp;&nbsp;&nbsp;&nbsp;Deni joj ispusti ruke i stisnu pesnicu. Kerol primeti koliko mu ruka izgleda bucmasto, bledo i slabo, kao da je mišiće u njoj zamenilo salo. Ili krem punjenje, pomisli ona. Kao kod onih bavarskih krem-krofni koje je jeo.
<BR>&nbsp;&nbsp;&nbsp;&nbsp;&nbsp;"Nije samo novac", zastruga on na nju. "Pomoć. Spreman sam da načinim korak prema totalnoj reintegraciji, a dr Sing kaže da..."
<BR>&nbsp;&nbsp;&nbsp;&nbsp;&nbsp;"Totalna integracija?" upita Kerol. To je zvučalo kao neki novi softverski telem-paket koji je Val želeo da kupi za svoje VR naočare.
<BR>&nbsp;&nbsp;&nbsp;&nbsp;&nbsp;Denijev osmeh bio je snishodljiv. "Aha. Potpuno prizivanje. Kompletna reintegracija ovog proteklog života sa znanjem duše koje sam stekao za vreme koje sam proveo u ašramu. To ti je kao... znaš... retropodešavanje starih kola koja sagorevaju benzin na električna ili metanska. Postoje ljudi u ašramu koji su stvarno došli u fazu da mogu da reintegrišu svoje prošle živote, ali... Isuse, znaš... osećam da ću imati sreće što mi je ovo dopalo šaka." On se ponovo hrapavo nasmeja.
<BR>&nbsp;&nbsp;&nbsp;&nbsp;&nbsp;Kerol klimnu glavom. "Treba ti novac za flešbek koji koristiš u toj... terapiji", reče ona. "Koliko? Koliko traje ponovno proživljavanje?" Glas bi joj odao gotovo potpun nedostatak radoznalosti da je Deni zaista obratio pažnju.
<BR>&nbsp;&nbsp;&nbsp;&nbsp;&nbsp;"Pa", reče on, uzbuđen, pomislivši očito da ima šanse, "potpuna reintegracija je... znaš... potpuna. Već sam likvidirao ono što sam imao... stan u Lejkšoru, Krajzler elektriku, ono akcija što mi je Voli ostavio... ali, treba mi mnogo više da..." On prekinu kada vide izraz na njenom licu. "Hej, Kerol, to nije, kao, stvar sa jednokratnim plaćanjem. To je kao... znaš... hipoteka ili otplata za kola. U stvari, uopšte i nije mnogo kada pogledaš da se rasteže na period o kojem pričamo i..."
<BR>&nbsp;&nbsp;&nbsp;&nbsp;&nbsp;"Govoriš o tome da ponovo flešuješ čitav svoj život?" upita Kerol.
<BR>&nbsp;&nbsp;&nbsp;&nbsp;&nbsp;"Pa... znaš... ono što mislim je... aha."
<BR>&nbsp;&nbsp;&nbsp;&nbsp;&nbsp;"Potpuna reintegracija", ponovi Kerol. "Ti imaš četrdeset četiri godine, Deni, a nameravaš da flešuješ čitav svoj život."
<BR>&nbsp;&nbsp;&nbsp;&nbsp;&nbsp;On se uspravi na stolici, isturivši bradu u onome što je Kerol upamtila kao njegovu ratobornu pozu. Pošto je bio onako bled, gojazan i mekan, prizor je bio pomalo patetičan.
<BR>&nbsp;&nbsp;&nbsp;&nbsp;&nbsp;"Lako je podsmevati se nekome ko je voljan da bude ranjiv", reče on. "Pokušavam da ispravim svoj život, Kerol."
<BR>&nbsp;&nbsp;&nbsp;&nbsp;&nbsp;Kerol se tiho nasmeja. "Deni, imaćeš osamdeset osam godina kada završiš sa flešbekom."
<BR>&nbsp;&nbsp;&nbsp;&nbsp;&nbsp;On se nagnu napred kao da hoće da joj poveri tajnu. Glas mu je bio vlažan i intiman. "Kerol, ovo je samo jedan život na točku. Najvažnije u svemu jeste gde smo kada ga okončamo."
<BR>&nbsp;&nbsp;&nbsp;&nbsp;&nbsp;Kerol ustade. "Nema sumnje gde ćeš ti biti, Deni. Bićeš u bankrotu." Ona se udalji.
<BR>&nbsp;&nbsp;&nbsp;&nbsp;&nbsp;"Hej..." viknu Deni, ne ustavši. "Zaboravio sam da pitam... kako je Val?"
<BR>&nbsp;&nbsp;&nbsp;&nbsp;&nbsp;Kerol iziđe na kišu, ali nije mogla da se seti gde je autobuska stanica, pa je krenula naslepo, peške, prema Građanskom centru.
<BR>
<BR>&nbsp;&nbsp;&nbsp;&nbsp;&nbsp;Val i njegovi drugovi tumarali su među podupiračima čeličnog vijadukta pedeset stopa iznad betonskog rečnog korita, kada se Kojn iznenada uspravi, zgrabi Vala za rame i reče: "Bingo!"
<BR>&nbsp;&nbsp;&nbsp;&nbsp;&nbsp;Val umalo ne izgubi ravnotežu i bi primoran da se uhvati za gredu, pa upita drhtavo: "Jebote, koji ti je?"
<BR>&nbsp;&nbsp;&nbsp;&nbsp;&nbsp;"Zar ti naočare nisu priključene na vesti?" dobaci mu Kojn, klimajući glavom i kezeći se na nešto u VR.
<BR>&nbsp;&nbsp;&nbsp;&nbsp;&nbsp;"Vesti?" upita Val. "Zajebavaš li ti mene?"
<BR>&nbsp;&nbsp;&nbsp;&nbsp;&nbsp;Kojn skinu naočare. "Ne zajebavam ja tebe, Vale, druže moj. Upravo su nam isporučili Japanca."
<BR>&nbsp;&nbsp;&nbsp;&nbsp;&nbsp;Val pretrnu.
<BR>&nbsp;&nbsp;&nbsp;&nbsp;&nbsp;"Isporučili Japanca, isporučili Japanca", zapevuši Sali.
<BR>&nbsp;&nbsp;&nbsp;&nbsp;&nbsp;"Šta se dešava?" upita Džin Di, budeći se iz desetminutnog fleša. Po ispupčenju ispod farmerki Džina Dija, Val je pretpostavljao da je njegov drug ponovo flešovao na silovanje one male Španjolke.
<BR>&nbsp;&nbsp;&nbsp;&nbsp;&nbsp;"Velika vest", isceri se Kojn. "Velika frka u Građanskom centru. Gradonačelnik je krenuo tamo sa svojim drugarom Japancem, savetnikom Morozumijem."
<BR>&nbsp;&nbsp;&nbsp;&nbsp;&nbsp;"Građanski centar", ponovi Val. "Tamo mi radi mama."
<BR>&nbsp;&nbsp;&nbsp;&nbsp;&nbsp;Kojn klimnu glavom. "Poći ćemo onim tunelskim kompleksom koji si nam pokazao sa Prve ulice. Obavi stvar tamo, na onom trgu za VIP-ovce, u ulici Templ. Brišemo kroz tunel do parka Pueblo, a onda sa didi mau autobusom. Jebeni pištolj ostavi u jebenom tunelu."
<BR>&nbsp;&nbsp;&nbsp;&nbsp;&nbsp;"Neće upaliti", reče Val, pretražujući svoj um kako bi pronašao razloge zbog kojih ne bi moglo.
<BR>&nbsp;&nbsp;&nbsp;&nbsp;&nbsp;Kojn sleže ramenima. "Možda i neće. Ali, biće prvoklasna stvar pokušati."
<BR>&nbsp;&nbsp;&nbsp;&nbsp;&nbsp;"Neće upaliti", reče Val, ponavljajući tu frazu kao mantru dok je sledio ostale.
<BR>
<BR>&nbsp;&nbsp;&nbsp;&nbsp;&nbsp;Robert se godinama nije osećao tako živim kao dok je pratio dečake do autobusa-guseničara i uvlačio se u odeljak iza njih. Korak mu je bio lakši, vid jasniji, i osećao se kao da je počistio paučinu u glavi. Stajao je na prednjem kraju drugog odeljka autobusa i posmatrao kroz harmonika-vrata Valov odeljak kako bi bio siguran da neće propustiti stanicu na kojoj će dečaci sići.
<BR>&nbsp;&nbsp;&nbsp;&nbsp;&nbsp;Robert se zapitao nije li terapeutska persona bila u pravu, i nije li njegova opsesija flešbekom rezultat osećaja neuspeha što nije zaštitio svoju ženu od njenog konačnog napada raka. "Svesni ste", rekao mu je program, "da i više od pedeset godina posle smrti predsednika Kenedija postoje hiljade ljudi opsednutih teorijama o zaveri koje nikada nisu dokazane."
<BR>&nbsp;&nbsp;&nbsp;&nbsp;&nbsp;"Ja ne verujem u zaveru", promrmlja Robert.
<BR>&nbsp;&nbsp;&nbsp;&nbsp;&nbsp;Bradata persona se osmehnu na ITV zidu. "Ne, ali ustrajavate u ovoj fantaziji o zaštiti."
<BR>&nbsp;&nbsp;&nbsp;&nbsp;&nbsp;Robert je usrdno pokušavao da se ne razbesni. Nije rekao ništa.
<BR>&nbsp;&nbsp;&nbsp;&nbsp;&nbsp;"Vaša žena je umrla... pre koliko godina je to bilo?" upitao je savetnik.
<BR>&nbsp;&nbsp;&nbsp;&nbsp;&nbsp;Robert je znao da program to zna. "Šest", odgovorio je.
<BR>&nbsp;&nbsp;&nbsp;&nbsp;&nbsp;"A koliko vremena je prošlo otkad je zemlja bila toliko obuzeta pedesetom godišnjicom tog atentata?"
<BR>&nbsp;&nbsp;&nbsp;&nbsp;&nbsp;Robert zaista oseti bes zbog proste očiglednosti ovakvog ispitivanja. Ali, obećao je Kerol i radniku Medipomoći da će se podvrći savetovanju. "Pre pet godina."
<BR>&nbsp;&nbsp;&nbsp;&nbsp;&nbsp;"A opsednutost flešbekom..."
<BR>&nbsp;&nbsp;&nbsp;&nbsp;&nbsp;"Oko pet godina", uzdahnu Robert. On baci pogled na sat. "Isteklo mi je vreme."
<BR>&nbsp;&nbsp;&nbsp;&nbsp;&nbsp;Bradata persona - Robert je mislio da je to veštačka persona, nikada nije bio siguran - pokaza zube kroz bradu. "Bobi", reče on, "to je moj tekst."
<BR>&nbsp;&nbsp;&nbsp;&nbsp;&nbsp;Dečaci siđoše sa autobusa kod ruševina stare Federalne Zgrade i Robert krenu za njima.
<BR>
<BR>&nbsp;&nbsp;&nbsp;&nbsp;&nbsp;Sve vreme tokom povratka u Građanski centar po kiši, Kerol je gledala oko sebe novootvorenim očima. Gledala je preko tri metra visoke hrpe đubreta u kesama, napuštene fasade radnji, nepopravljena oštećenja iz Velikog rata od pre više godina, slogane na posprdnom japanskom koji namamljuje kupce za jevtinu japansku rekreativnu elektroniku, sigurnosne kamere, jevtine električne automobile nanizane duž ivičnjaka sa sigurnosnim holoima koji zlokobno pulsiraju, ljude koji žure sivih lica i skrenutih pogleda kao na video snimcima kojih se sećala iz vremena kada je bila mala, iz Istočne Evrope i Rusije... Sve se to uklapalo u Denijevo debelo, beskarakterno lice i sobom opsednuto cviljenje.
<BR>&nbsp;&nbsp;&nbsp;&nbsp;&nbsp;Uzeću Vala i tatu i preseliću se u Kanadu, pomisli ona. To nije bio trenutni hir. Bila je to najsnažnija rešenost koju je osetila za više godina. Ili u Meksiko. Negde gde polovina stanovništva nije u svakom datom trenutku otkačena zbog flešbeka.
<BR>&nbsp;&nbsp;&nbsp;&nbsp;&nbsp;Kerol podiže lice prema kiši. Ima da prestanem da koristim to sranje. Da nateram i Vala i tatu da prestanu.
<BR>&nbsp;&nbsp;&nbsp;&nbsp;&nbsp;Ona pokuša da se seti kako je zemlja izgledala kada je ona bila veoma mala i gledala dobrodušno, dedasto lice predsednika Regana na staromodnom televizoru. Doveo si nas do večitog bankrota, dedasti seratoru. Deca mog deteta neće biti u stanju da otplate dug. Zbog čega... zbog pobede u hladnom ratu i stvaranja Ruske republike, kako bi ona mogla da nam konkuriše u kupovini japanskih i EZ proizvoda? Mi ne možemo da ih priuštimo. A postali smo previše glupi ili previše lenji da ih sami pravimo.
<BR>&nbsp;&nbsp;&nbsp;&nbsp;&nbsp;Prvi put, Kerol shvati zbog čega je flešbek razlog za smaknuće u Japanu... u državi gde šezdeset godina pre toga nije bilo smrtne kazne. Prvi put, ona shvati da jedna kultura ili nacija zaista mora da odluči hoće li gledati napred ili dopustiti sebi da legne i sanja dok ne umre.
<BR>&nbsp;&nbsp;&nbsp;&nbsp;&nbsp;Potpuna reintegracija. Majko Božja.
<BR>&nbsp;&nbsp;&nbsp;&nbsp;&nbsp;Kerol je hodala duže od jednog sata kada je shvatila da je kiša prestala, ali da su njeni obrazi i dalje vlažni. Šokirala se kada je skrenula iza ugla blizu Građanskog centra i kada su je zaustavili agenti obezbeđenja. Pokazala je svoju značku na dva mesta, pretresli su je, onjušili, a onda je prišla severnom ulazu, gde se nalazila gradonačelnikova limuzina i nekoliko oklopljenih 'Leksusa' unutar kordona policijskih motocikala.
<BR>&nbsp;&nbsp;&nbsp;&nbsp;&nbsp;Već se bila popela, i već su je proverila još dva čoveka iz obezbeđenja, kada je jedna od sekretarica dojurila do nje, teškog lica oblivenog suzama. "Kerol, jesi li čula? Strašno. Jadni Dejl."
<BR>&nbsp;&nbsp;&nbsp;&nbsp;&nbsp;Kerol joj se ote, uđe u svoj odeljak i uključi telefon na video vesti. Trenutak kasnije, bilten je bio ponovljen. Pomoćnik okružnog tužioca za Los Anđeles, Dejl Frič, japanski građanin po imenu Hiroši Nakamura, i još pet ljudi, ubijeno je u jednom kafeu u centru grada, Bio je tu uobičajeni montirani video sa mesta zločina. Kerol se sruči na stolicu.
<BR>&nbsp;&nbsp;&nbsp;&nbsp;&nbsp;Svetlo za hitne poruke na njenom telefonu žmirkalo je. Otupela, Kerol isključi vesti i pusti poruku.
<BR>&nbsp;&nbsp;&nbsp;&nbsp;&nbsp;"Kerol", reče Dejl Frič, čiji je dečački lik samo malo bio izobličen na lošem javnom video telefonu, "žao mi je što smo se mimoišli, ali, u redu je. Hiroši je govorio slobodnije zato što sam bio samo ja. Kerol... verujem mu. Mislim da nam Japanci uvaljuju ovo još od kraja devedesetih. Mislim da tu ima nešto veće i od skandala sa EZ podmićivanjem, veće od Votergejta... sranje, ma veće i od Velikog rata. Hiroši ima diskove, papire, memorandume, spiskove za podmićivanje..." Frič se osvrnu. "Slušaj, Kerol, moram da se vratim kod njega. Slušaj, ne dolazim popodne. Možeš li ti da poneseš svoj data- zapisničar i da se nađemo u... uh... recimo, LAX Holidej Inu... u pola šest? Vredeće, obećavam ti. O-kej. Ovaj... nemoj nikome ništa da pričaš o ovome, O-kej? Vidimo se u pola šest. Ciao."
<BR>&nbsp;&nbsp;&nbsp;&nbsp;&nbsp;Kerol je sedela jedan minut zagledana u svoj telefon, a onda je snimila poruku na novi disk, ubacila ga u džep, i uključila kanal sa vestima. Živi izveštač stajao je ispred restorana odakle su iznosili tela na kolicima sa nosilima. "...policija zna samo da je pomoćnik okružnog tužioca Frič bio u restoranu nezvanično, kada su tri muškarca sa crnim skijaškim maskama ušla i otvorila vatru nečim što je jedan svedok opisao kao, citiram, 'vojničke pištolje sa iglama kakve prikazuju u filmovima'. Pomoćnik okružnog tužioca Frič i ostali pali su na mestu mrtvi. Japanska ambasada nema nikakav komentar u vezi identiteta čoveka sa Fričom, ali izvor CNN/LA vesti blizak ambasadi obaveštava nas da je japanski državljanin bio izvesni Hiroši Nakamura, prestupnik za kojim traga Policijska prefektura Tokija. Izvori unutar L.A.P.D. spekulišu da se Nakamura možda sastao sa pomoćnikom okružnog tužioca Los Anđelesa Fričom kako bi se nagodio sa pravosudnim organima Los Anđelesa u zamenu za obećanje da neće biti izručen. Isti ovi izvori obaveštavaju CNN/LA da napad nosi sve oznake Jakuza ubistva. Jakuza, kao što možda već znate, najopasnija je zločinačka organizacija i sve veći problem u novom..."
<BR>&nbsp;&nbsp;&nbsp;&nbsp;&nbsp;"Kerol", reče glas iza nje. "Da li bi ušla načas u moju kancelariju?" Tamo je stajao Bert Torazio sa nekoliko ljudi iz obezbeđenja u civilu.
<BR>&nbsp;&nbsp;&nbsp;&nbsp;&nbsp;Gradonačelnik i njegov savetnik, g. Morozumi, sedeli su u kožnim foteljama preko puta stola okružnog tužioca. Kerol klimnu glavom, mada joj ih niko nije predstavio.
<BR>&nbsp;&nbsp;&nbsp;&nbsp;&nbsp;"Bert", reče gradonačelnik, "hoćeš li me povesti u Dejlovu kancelariju? Hteo bih da izjavim saučešće njegovom osoblju."
<BR>&nbsp;&nbsp;&nbsp;&nbsp;&nbsp;Svi izađoše osim Kerol, dva Japanca iz obezbeđenja, i Morozumija. Savetnik je bio besprekoran u Sartorijevom odelu, sa sivom kravatom i savršeno oblikovanom sedom kosom. Skromni ručni hronometar Svemirske agencije Nipon, koji mora da je koštao najmanje trideset hiljada dolara, bio je njegov jedini ustupak ekstravaganciji. G. Morozumi klimnu glavom, i ljudi iz obezbeđenja izađoše.
<BR>&nbsp;&nbsp;&nbsp;&nbsp;&nbsp;"Vratili ste se sa pauze za ručak tri minuta prerano, gđo Rogalo", reče savetnik. "Disk, molim."
<BR>&nbsp;&nbsp;&nbsp;&nbsp;&nbsp;Kerol je oklevala samo trenutak pre nego što mu je pružila CD.
<BR>&nbsp;&nbsp;&nbsp;&nbsp;&nbsp;Morozumi se blago osmehnu dok je stavljao srebrni disk u džep sakoa. "Naravno, znali smo da je g. Frič pozvao nekoga, ali zastareli gradski uređaji za komunikaciju uspeli su da otkriju koga tek pre nekoliko sekundi." Morozumi ustade i ode do gumenog drveta blizu prozora. "G. Torazio bi trebalo bolje da se brine za svoje biljke", promrmlja savetnik gotovo samom sebi.
<BR>&nbsp;&nbsp;&nbsp;&nbsp;&nbsp;"Zašto?" reče Kerol. Zašto ste ubili Dejla? Zašto ste čitavoj naciji davali drogu dvadeset godina?
<BR>&nbsp;&nbsp;&nbsp;&nbsp;&nbsp;G. Morozumi podiže lice i sunce mu zablista na okruglim naočarima. On dodirnu list gumenog drveta. "Nebriga za žive stvari poverene nekome na brigu znak je aljkavosti", reče on.
<BR>&nbsp;&nbsp;&nbsp;&nbsp;&nbsp;"Šta će sada biti?" upita Kerol. Kada Morozumi nije odgovorio, ona dodade: "Sa mnom."
<BR>&nbsp;&nbsp;&nbsp;&nbsp;&nbsp;Mali muškarac obrisa prašinu prstima sa drugog lista, a onda protrlja vrhove prstiju, čisteći ih. "Vi živite sa svojim detetom, Valentinom, i ocem koji trenutno pohađa savetovanje. Vaš bivši muž, Denijel, još je živ i... kako verujem... u poseti je vašem lepom gradu dok sada razgovaramo."
<BR>&nbsp;&nbsp;&nbsp;&nbsp;&nbsp;Kerol oseti kako joj se nešto nalik na hladne prste sklapa oko srca i grla.
<BR>&nbsp;&nbsp;&nbsp;&nbsp;&nbsp;"Da odgovorim na vaše pitanje", nastavi g. Morozumi. "Pretpostavljam da ćete nastaviti ovde i u Građanskom centru da obavljate dobro svoj posao i da će g. Torazio biti zadovoljan vašim radom. S vremena na vreme ću i ja, možda, imati priliku da proćaskam s vama o daljem zdravlju i dobrobiti vaše porodice."
<BR>&nbsp;&nbsp;&nbsp;&nbsp;&nbsp;Kerol ne reče ništa. Bila se usredsredila se na to da ostane na nogama i da se ne zanese.
<BR>&nbsp;&nbsp;&nbsp;&nbsp;&nbsp;G. Morozumi izvuče papirnu maramicu iz kutije na stolu Berta Torazija, obrisa svoje prljave prste i ispusti maramicu na mapu okružnog tužioca. Kao na dati znak, gradonačelnik, okružni tužilac i ljudi iz obezbeđenja uđoše ponovo kroz vrata. Torazio pogleda Kerol, a onda upitno izvi obrve.
<BR>&nbsp;&nbsp;&nbsp;&nbsp;&nbsp;G. Morozumi skrenu pogled kao da Torazio ima ostatke hrane na gornjoj usni. "Bilo je to izvrsno ćaskanje, i vreme je da se vratimo poslu", reče g. Morozumi. On izađe sa vitkim ljudima iz obezbeđenja. Gradonačelnik se rukova sa Toraziom, klimnu glavom prema Kerol i požuri da sustigne procesiju.
<BR>&nbsp;&nbsp;&nbsp;&nbsp;&nbsp;Kerol i okružni tužilac zurili su jedno u drugo pun minut pre nego što se ona okrenula na peti i vratila u svoj odeljak. Kabinet za odlaganje dosijea bio je prazan, a bili su joj zamenili i telefon i kompjuter. Kerol sede i zagleda se u karikaturu koju je pre četiri godine bila zalepila na mat staklo svog odeljka. Na njoj je bila reporterka iz sudnice koja je furiozno kucala dok su svedok i advokat vrištali jedan na drugog, sudija udarala čekićem, optuženi stajao i drao se na svedoka, dok se advokat optuženog drao na njega, a dva porotnika urlala jedan na drugog na rubu fizičkog obračuna. Žena iza reporterke iz sudnice govorila je prijateljici: "Dobro ona piše, ali zapleti joj nisu mnogo uverljivi."
<BR>
<BR>&nbsp;&nbsp;&nbsp;&nbsp;&nbsp;Podzemna tržnica završavala se ventilacionom rešetkom između uređenog zemljišta i Građanskog centra. Kojn beše poneo pajser. Dečaci su se našli iza malene grupe novinara načičkane video kamerama i paraboličnim mikrofonima. Lokalni izveštači izvikivali su pitanja gradonačelniku i njegovom japanskom savetniku dok su ovi silazili niz stepenice prema limuzini koja je radila u leru. Val se nalazio dvadeset stopa od VIP-ovaca. Ventilaciona rešetka bila je otvorena i čekala šest ili sedam metara iza njega. Ljudi iz obezbeđenja nisu se osvrtali na prethodno pretresenu grupu predstavnika štampe, usredsredivši se na posmatranje zgrada i gomile zadržane sa druge strane maloig trga.
<BR>&nbsp;&nbsp;&nbsp;&nbsp;&nbsp;"Uradi to", reče Kojn. "Sad."
<BR>&nbsp;&nbsp;&nbsp;&nbsp;&nbsp;Val izvuče pištolj i nape ga.
<BR>&nbsp;&nbsp;&nbsp;&nbsp;&nbsp;Gradonačelnik beše zastao onoliko koliko mu je bilo potrebno da odgovori na doviknuto pitanje, a onda mahnu nekome na vratima Građanskog centra. Poštujući protokol, g. Morozumi sačekao je kraj otvorenih vrata limuzine da gradonačelnik završi.
<BR>&nbsp;&nbsp;&nbsp;&nbsp;&nbsp;Val podiže pištolj. Japančeva glava bila je udaljena manje od pet metara. Cev pištolja ličila je samo na još jedno sočivo istureno prema grupici VIP-ovaca. Val nije bio svestan da se Kojn, Sali i Džin Di iskradaju i nestaju niz otvorenu rešetku.
<BR>&nbsp;&nbsp;&nbsp;&nbsp;&nbsp;Robert umalo nije uspeo da se izvuče iz otvora. Pomislio je da mu je sva snaga nestala kada je ustao, tarući rđu i uvelo lišće sa pantalona, ali tada je ugledao Vala, ugledao pištolj, video da je bliže meti nego svom unuku, i tada Robert smesta potrča napred, bez razmišljanja, bez trenutka oklevanja.
<BR>&nbsp;&nbsp;&nbsp;&nbsp;&nbsp;Val povuče obarač. Ništa se ne dogodi. On trepnu, pa otkoči pištolj. Samo što je ponovo podigao pištolj, jedan kamerman blizu njega viknu: "Hej!"
<BR>&nbsp;&nbsp;&nbsp;&nbsp;&nbsp;Robert je trčao iz sve snage prema limuzini. Da bi se njegovo telo našlo između Vala i gradonačelnika, moraće da skoči preko desne zadnje strane prtljažnika. On učini tako, zaboravivši na godine, zaboravivši na artritis, zaboravivši na sve osim na imperativ da bude tamo pre nego što dečak ponovo povuče obarač.
<BR>&nbsp;&nbsp;&nbsp;&nbsp;&nbsp;Val u poslednjem sekundu ugleda svog dedu, nesposoban da poveruje, dok se starac bacao preko prtljažnika limuzine, odskakao od njega i dočekivao se na noge između gradonačelnika i g. Morozumija. Ljudi iz obezbeđenja skočiše na g. Morozumija i gurnuše ga dole. Gradonačelnik ostade da stoji sam, ustiju još otvorenih da odgovori na pitanje.
<BR>&nbsp;&nbsp;&nbsp;&nbsp;&nbsp;Uspeo sam! pomisli Robert, znajući da se nalazi između Vala i gradonačelnika, znajući da će svaki metak namenjen drugom čoveku morati da prođe kroz njega. Ovog puta sam...
<BR>&nbsp;&nbsp;&nbsp;&nbsp;&nbsp;Dva japanska agenta obezbeđenja čučnuše, ispružiše oružje i zapucaše u Roberta sa udaljenosti od pet metara. U gotovo istom trenutku, treći čovek iz obezbeđenja zasu vatrom iz automatskog oružja galeriju za štampu. Val i tri kamermana padoše pokošeni.
<BR>&nbsp;&nbsp;&nbsp;&nbsp;&nbsp;Gradonačelnika i g. Morozumija gurnuše u limuzinu i odvezoše ih pre nego što je gomila stigla uopšte i da počne da vrišti. Ni gradonačelnik ni njegov savetnik nisu bili povređeni.
<BR>
<BR>&nbsp;&nbsp;&nbsp;&nbsp;&nbsp;Valovo telo odneli su u policijsku mrtvačnicu, ali Kerol su dopustili da poseti oca.
<BR>&nbsp;&nbsp;&nbsp;&nbsp;&nbsp;"Neće znati da ste tu", reče lekar. Glas mu je bio nezainteresovan. "Neurološko oštećenje je preveliko. Ima malo moždane aktivnosti, ali ona je vrlo ograničena. Plašim se da je u pitanju samo to koliko će sistem za održavanje života moći da deluje. Nekoliko sati, možda. U najboljem slučaju, nekoliko dana."
<BR>&nbsp;&nbsp;&nbsp;&nbsp;&nbsp;Kerol klimnu glavom i sede u stolicu kraj kreveta. Nije mu dotakla ruku. Soba je bila osvetljena samo elektronskim monitorima.
<BR>
<BR>&nbsp;&nbsp;&nbsp;&nbsp;&nbsp;Soba je osvetljena samo svetlucanjem medicinskih monitora. Posetioci misle da Robert ne može da čuje šta govore, ali on to može.
<BR>&nbsp;&nbsp;&nbsp;&nbsp;&nbsp;"Već je neko vreme u ovakvom stanju", kaže bolničarka Predsednikovoj kćerki i njenom sinu koji su mu došli u posetu.
<BR>&nbsp;&nbsp;&nbsp;&nbsp;&nbsp;"Moj otac želi za njega samo najbolju brigu", kaže Lanserova kćerka. Bila je izrasla u prelepu ženu. Sin joj ima tri ili četiri godine i nasledio je dedin zdravi žbun kestenjaste kose. Dečačić uzima Robertove prste u svoje male ruke. Ne plaši ga bolnička soba, infuzija, niti medicinski monitori. Već je ranije bio ovde.
<BR>&nbsp;&nbsp;&nbsp;&nbsp;&nbsp;Lanserova kćerka seda kraj njegovog kreveta kao toliko puta ranije. Ne plačite zbog mene, misli Robert. Nisam nesrećan.
<BR>
<BR>&nbsp;&nbsp;&nbsp;&nbsp;&nbsp;Kerol sedi kraj očevog kreveta do tri ujutro, kada tehničari ulaze da isključe mašine i da odnesu njegovo telo.
<BR>&nbsp;&nbsp;&nbsp;&nbsp;&nbsp;Posle njihovog odlaska, ona ostaje da sedi u mračnoj sobi. Oči su joj otvorene, ali ona ne vidi. Nešto kasnije, osmehuje se, vadi tridesetminutnu cevčicu, podiže je gotovo sa strahopoštovanjem do nosa i otvara poklopac.
</P></TD></TR></TABLE>
<P class="next">
<A HREF=p7.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
