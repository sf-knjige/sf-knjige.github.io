<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%><tr><td>
<H3>25.
<P>&nbsp;&nbsp;&nbsp;&nbsp;&nbsp;Nulta gravitacija. Bestežinsko stanje.
<BR>&nbsp;&nbsp;&nbsp;&nbsp;&nbsp;Nikada ranije nisam stvarno bio u prilici da procenim te termine i tu stvarnost.
<BR>&nbsp;&nbsp;&nbsp;&nbsp;&nbsp;Naša mahuna bila je zamračena toliko da je bogata večernja svetlost sijala kao kroz debeli pergament. Još jednom, imao sam utisak da se nalazim u nekom toplom srcu. Još jednom sam shvatio koliko je Anea meni u srcu.
<BR>&nbsp;&nbsp;&nbsp;&nbsp;&nbsp;Isprva se taj susret graničio sa kliničkim, dok mi je Anea pažljivo skidala odeću i zagledala poluzalečene hirurške ožiljke, blago dodirivala nameštena rebra i prelazila dlanom po leđima.
<BR>&nbsp;&nbsp;&nbsp;&nbsp;&nbsp;"Trebalo bi da se obrijem", rekao sam, "i istuširam."
<BR>&nbsp;&nbsp;&nbsp;&nbsp;&nbsp;"Besmislica", šapnu moja prijateljica. "Svakodnevno sam te podvrgavala zvučnim kupanjima i prala sunđerom... a to obuhvata i ovo jutro. Savršeno si čist, dragi moj. A čekinje mi se sviđaju." Prešla je prstom po mom licu.
<BR>&nbsp;&nbsp;&nbsp;&nbsp;&nbsp;Lebdeli smo iznad mekih i zaobljenih polica spremišta. Pomogao sam Anei da skine košulju, pantalone i veš. Svaki komad je, čim bi ga skinula, ritnula kroz vazduh u ladicu spremišta, da bi bosim stopalom zatvorila panel kada je sve bilo unutra. Oboje smo se kikotali. Moja odeća još je lebdela u mirnom vazduhu, i rukavi košulje mahali su usporeno.
<BR>&nbsp;&nbsp;&nbsp;&nbsp;&nbsp;"Uzeću..." zaustio sam.
<BR>&nbsp;&nbsp;&nbsp;&nbsp;&nbsp;"E, nećeš", reče Anea i privuče me bliže.
<BR>&nbsp;&nbsp;&nbsp;&nbsp;&nbsp;Čak i ljubljenje zahteva nove veštine pri nultoj gravitaciji. Anei se kosa uvijala oko glave kao suncem obasjana kruna dok sam ja držao njeno lice rukama i ljubio je - u usne, oči, obraze, čelo, ponovo u usne. Počeli smo polako da se premećemo, okrznuvši glatki, svetlucavi zid. Bio je topao kao telo moje drage. Jedno od nas odgurnulo se i zajedno smo se zatumbali usred ovalnog prostora mahune.
<BR>&nbsp;&nbsp;&nbsp;&nbsp;&nbsp;Poljupci su nam postali žurniji. Svaki put kada bismo posegnuli da čvršće zagrlimo jedno drugo, počeli bismo da se obrćemo oko nevidljivog središta mase, prepletenih ruku i nogu, priljubljeni jedno uz drugo, u sve bržoj rotaciji. Bez razdvajanja ili prekida poljupca, pružio sam ruku, sačekao da zidovi topli kao telo stignu do nas, i zaustavio premetanje. Taj dodir nas je odgurnuo dalje od zakrivljenog zida koji je odavao topli sjaj i vratio nas da se veoma sporo obrćemo prema središtu.
<BR>&nbsp;&nbsp;&nbsp;&nbsp;&nbsp;Anea je prekinula naš poljubac i na trenutak odmakla glavu, i dalje držeći moje mišice, da bi me osmotrila sa udaljenosti ispruženih ruku. Video sam njen osmeh deset hiljada puta u proteklih deset godina njenog života - mislio sam da poznajem sve njene osmehe - ali ovaj je bio dublji, stariji, tajanstveniji i nestašniji od svih koje sam ranije video.
<BR>&nbsp;&nbsp;&nbsp;&nbsp;&nbsp;"Ne pomeraj se", šapnu ona i, odgurnuvši se blago od moje mišice kao oslonca, zarotira u prostoru.
<BR>&nbsp;&nbsp;&nbsp;&nbsp;&nbsp;"Anea..." bilo je sve što sam mogao da kažem, a onda više nisam mogao da kažem ništa. Zatvorio sam oči, zaboravivši na sve osim na taj osećaj. Osećao sam kako mi šake moje drage stežu butine otpozadi, privlače sebi.
<BR>&nbsp;&nbsp;&nbsp;&nbsp;&nbsp;Trenutak kasnije, njena kolena bila su mi oslonjena o ramena, a butine su me blago lupkale po grudima. Posegnuo sam za ulegnućem njenih leđa i privukao je bliže, kliznuvši obrazom duž snažnog mišića sa unutrašnje strane njene butine. U Zapadnom Taliesinu, jedan kuvar imao je tigrastu mačku. Mnogo puta uveče, dok sam sedeo sam na zapadnoj terasi, posmatrao zalazak sunca i osećao kako kamenje gubi dnevnu toplotu, čekajući da Anea i ja sednemo u njeno sklonište i razgovaramo o svemu i ni o čemu, posmatrao sam kako mačka sporo lapće iz svoje činije. Sada sam zamislio tu mačku, ali posle nekoliko minuta nisam mogao da zamislim ništa osim neposrednog i nesavladivog osećaja da se moja draga prijateljica otvara preda mnom, suptilnog ukusa mora, naših pokreta sličnih nailasku plime, i sva čula bila su mi usredsređena na sporu, ali sve snažniju senzaciju u samoj mojoj srži.
<BR>&nbsp;&nbsp;&nbsp;&nbsp;&nbsp;Koliko smo dugo tako lebdeli, nemam pojma. Tako sveobuhvatno uzbuđenje liči na vatru u kojoj vreme sagoreva. Potpuna prisnost predstavlja izuzetak od prostorvremenskih zahteva Vaseljene. Samo su sve snažniji prerogativi naše strasti i nesavladiva potreba da budemo još bliži jedno drugome od ove pretposlednje bliskosti obeležili minute u kojima smo vodili ljubav.
<BR>&nbsp;&nbsp;&nbsp;&nbsp;&nbsp;Anea je još više raširila noge, odmakla se i pustila me ustima, ali ne i rukom. Ponovo smo se obrnuli u svetlu boje sepije, a njeni prsti i moje uzbuđenje bili su središte naše spore rotacije. Poljubili smo se, blažnih usana, a Anein stisak oko mene bio je sve jači. "Sada", šapnula je. Poslušao sam je.
<BR>&nbsp;&nbsp;&nbsp;&nbsp;&nbsp;Ako postoji neka istinska tajna Vaseljene, onda je to ovo... tih prvih nekoliko sekundi toplote, ulaska i potpunog prihvatanja voljene osobe. Ponovo smo se ljubili, ne mareći za sporo premetanje, a bogata svetlost poprimala je oko nas toplotu srca. Otvorio sam oči dovoljno dugo da vidim kako se Aneina kosa uvija kao Ofelijin plašt u moru vazduha tamnom kao vino, u kome smo lebdeli. Bilo je to uistinu kao da grlim svoju voljenu u dubokoj, slanoj vodi - plutajući, bez težine, sa njenom toplinom oko mene poput plime i pokretima pravilnim poput naleta talasa na topli pesak.
<BR>&nbsp;&nbsp;&nbsp;&nbsp;&nbsp;"Uups..." šapnu Anea pošto je prošao sam trenutak tog savršenstva.
<BR>&nbsp;&nbsp;&nbsp;&nbsp;&nbsp;Zastao sam sa poljupcima dovoljno dugo da procenim šta nas to razdvaja. "Njutnov zakon", šapnuo sam uz njen obraz.
<BR>&nbsp;&nbsp;&nbsp;&nbsp;&nbsp;"Za svaku akciju..." šapnu Anea, zakikotavši se tiho, držeći me za ramena kao plivačica koja je zastala da se odmori.
<BR>&nbsp;&nbsp;&nbsp;&nbsp;&nbsp;"...sledi podjednaka i suprotna reakcija..." rekoh ja, osmehujući se sve dok me ponovo nije poljubila.
<BR>&nbsp;&nbsp;&nbsp;&nbsp;&nbsp;"Rešenje", šapnu Anea. Noge joj se čvrsto stegnuše oko mojih kukova. Dojke su joj lebdele između nas, a bradavice mi golicale prsa.
<BR>&nbsp;&nbsp;&nbsp;&nbsp;&nbsp;Onda se spustila unazad, ponovo plivačica, ovaj put lebdeći, raširenih ruku, ali prstiju i dalje prepletenih sa mojima. Nastavili smo da se sporo obrćemo oko zajedničkog središta gravitacije, u laganom premetanju, glava mi se pojavljivala gore, dole i okolo poput glave nekog jahača na delfinu koji se sporo premeće u suncem obasjanim dubinama, ali više me nije zanimala elegantna balistika našeg vođenja ljubavi, niti sam je bio svestan; jedino za šta sam znao bila je ljubav koju smo vodili. Pomerali smo se brže u toplom moru vazduha.
<BR>&nbsp;&nbsp;&nbsp;&nbsp;&nbsp;Nekoliko minuta kasnije, Anea mi ju pustila ruke, pomerila se naviše i napred, dok smo se zajedno tumbali, i dalje u pokretu, zabila mi kratke nokte u leđa dok me je ljubila divlje i žurno, a onda je odmakla usta da bi prodahtala i jeknula, jednom, tiho. U istom trenutku kada je jeknula, osetio sam da se njena topla Vaseljena zatvara oko mene sa tim kratkim, tesnim drhtajem, tim prisnim, zajedničkim pulsom. Sekund kasnije, došao je red na mene da uzdahnem, i zgrabio sam je dok sam pulsirao u njoj, da bih prošaputao u njen slani vrat i lebdeću kosu - "Anea... Anea." Molitvu. Moju tadašnju jedinu molitvu. Moju sadašnju jedinu molitvu.
<BR>&nbsp;&nbsp;&nbsp;&nbsp;&nbsp;Dugo smo lebdeli zajedno, čak i pošto smo ponovo postali dve jedinke umesto jedne. Noge su nam još bile prepletene, prstima smo se mazili i držali. Ljubio sam joj grlo i osećao bilo kao odjek sećanja na usnama. Ona je prolazila prstima kroz moju oznojenu kosu.
<BR>&nbsp;&nbsp;&nbsp;&nbsp;&nbsp;Shvatio sam da u tom trenutku ništa iz prošlosti nije bilo važno. Ništa strašno iz budućnosti nije bilo važno. Važna je bila njena koža uz moju, njena ruka koja me je držala, miris njene kose i kože i toplina njenog daha na mojim grudima. Ovo jeste bio satori. Ovo je bila istina.
<BR>&nbsp;&nbsp;&nbsp;&nbsp;&nbsp;Anea se odbi do spremišta mahune dovoljno dugo da se vrati sa malim, toplim, vlažnim peškirom. Na smenu smo brisali znoj i lepljivost jedno sa drugoga. Prolebdela je moja košulja, sa praznim rukavima koji su pokušavali da plivaju u blagim vazdušnim strujama. Anea se nasmejala i otegla svoje pranje i brisanje, brzo pretvorivši taj jednostavni čin u nešto drugo.
<BR>&nbsp;&nbsp;&nbsp;&nbsp;&nbsp;"Ups", reče Anea, osmehnuvši mi se. "Kako se to desilo?"
<BR>&nbsp;&nbsp;&nbsp;&nbsp;&nbsp;"Njutnov zakon?" rekoj ja.
<BR>&nbsp;&nbsp;&nbsp;&nbsp;&nbsp;"To ima smisla", šapnu ona. "A kakva bi onda bila reakcija kada bih uradila... ovo?"
<BR>&nbsp;&nbsp;&nbsp;&nbsp;&nbsp;Mislim da smo oboje bili iznenađeni trenutnim ishodom njenog opita.
<BR>&nbsp;&nbsp;&nbsp;&nbsp;&nbsp;"Imamo još sate i sate do sastanka sa ostalima na drvobrodu", reče ona tiho. Rekla je nešto živoj mahuni i zakrivljeni zid postao je potpuno providan. Činilo se da lebdimo među tih bezbroj grana i listova veličine jedara, i sunčeva toplota kupala nas je u jednom trenutku da bismo se već sledećeg našli duboko u noći i zvezdama, pri pogledu na drugu stranu providne mahune.
<BR>&nbsp;&nbsp;&nbsp;&nbsp;&nbsp;"Ne brini", reče Anea, "mi možemo da vidimo šta je napolju, ali spolja je mahuna neprovidna. Reflektivna."
<BR>&nbsp;&nbsp;&nbsp;&nbsp;&nbsp;"Kako možeš da budeš sigurna?" šapnuo sam dok sam joj ponovo ljubio vrat i tražio blagi puls.
<BR>&nbsp;&nbsp;&nbsp;&nbsp;&nbsp;Anea uzdahnu. "Pretpostavljam da ne mogu, ako ne iziđem i ne pogledam spolja. To mu dođe nešto otprilike kao problem Dejvida Hjuma."
<BR>&nbsp;&nbsp;&nbsp;&nbsp;&nbsp;Pokušao sam da se setim onoga što sam čitao od filozofije u Taliesinu, prisetio se razgovora o Berkliju, Hjumu i Kantu, a onda se nasmejao. "Postoji još jedan način za proveru", rekoh dok sam prelazio bosim stopalom duž njenih listova i zadnje strane nogu.
<BR>&nbsp;&nbsp;&nbsp;&nbsp;&nbsp;"Kako to?" promrmlja moja prijateljica, zatvorenih očiju.
<BR>&nbsp;&nbsp;&nbsp;&nbsp;&nbsp;"Ako iko može da vidi unutra", rekoh dok sam lebdeo iza nje i milovao joj leđa, ne dopuštajući da odlebdi od mene, "za tridesetak minuta tamo će se okupiti ogromna gomila Anđela-Proteranih, templarskih drvobrodova i kometnih farmera."
<BR>&nbsp;&nbsp;&nbsp;&nbsp;&nbsp;"Stvarno", reče Anea, očiju i dalje zatvorenih. "A zašto to?"
<BR>&nbsp;&nbsp;&nbsp;&nbsp;&nbsp;Počeo sam da joj pokazujem.
<BR>&nbsp;&nbsp;&nbsp;&nbsp;&nbsp;Otvorila je oči. "Auh", rekla je tiho.
<BR>&nbsp;&nbsp;&nbsp;&nbsp;&nbsp;Uplašio sam se da sam je šokirao.
<BR>&nbsp;&nbsp;&nbsp;&nbsp;&nbsp;"Role?" šapnu ona.
<BR>&nbsp;&nbsp;&nbsp;&nbsp;&nbsp;"Hmmm?" odvratio sam, ne prestajući da radim ono što sam radio. Zatvorio sam oči.
<BR>&nbsp;&nbsp;&nbsp;&nbsp;&nbsp;"Možda si u pravu što se tiče spoljnje reflektivnosti mahune", šapnu ona, a onda ponovo uzdahnu, ovog puta dublje.
<BR>&nbsp;&nbsp;&nbsp;&nbsp;&nbsp;"Mmmhmmm?" upitah ja.
<BR>&nbsp;&nbsp;&nbsp;&nbsp;&nbsp;Ona me zgrabi za uši i oblete oko mene, privuče se i šapnu: "Šta kažeš da ostavimo spoljnju stranu providnu, a unutrašnji zid da bude reflektivan?"
<BR>&nbsp;&nbsp;&nbsp;&nbsp;&nbsp;Naglo sam otvorio oči.
<BR>&nbsp;&nbsp;&nbsp;&nbsp;&nbsp;"Šalim se", šapnu ona i odgurnu se od zida mahune, povukavši me sa sobom u središnju sferu toplog vazduha.
<BR>&nbsp;&nbsp;&nbsp;&nbsp;&nbsp;Zvezde su gorele oko nas.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Nosili smo svečanu crnu odeću na večeri i konferenciji na Igdrasilu. Bio sam napet i uzbuđen zbog toga što se nalazim na jednom od legendarnih drvobrodova i osetio sam nešto malčice nalik na antiklimaks kada sam shvatio da nisam ni primetio kada smo prešli sa grana biosfere na deblo drvobroda. Tek kada se stotine nas okupilo na nizu platformi i otvorenih mahuna, kada se brod zaista otisnuo i udaljio od okolnog lišća velikog poput gradova, grana velikih poput oblasti i stabala velikih poput kontinenata, shvatio sam da smo se ukrcali i da se krećemo.
<BR>&nbsp;&nbsp;&nbsp;&nbsp;&nbsp;Igdrasil mora da je bio nešto duži od jednog kilometra, od sužene krošnje drveta do raskošnog korenskog sistema sa ključalom fuzionom energijom u podnožju. Nešto gravitacije vratilo se pod pogonom - verovatno samo nekoliko postotaka mikrogravitacije - ali to je ipak bilo uznemirujuće posle toliko vremena provedenog pri nultoj g. Mada, pomagalo nam je pri orijentisanju, i veliki broj nas mogao je da sedne za stolove i pogleda druge u oči umesto da dolebdi u neki učtivi položaj... Pomislio sam na Aneu i poslednje sate koje smo proveli zajedno, i pocrveneo na tu pomisao. Na višestrukim platformama nalazili su se stolovi i stolice i mnogi koji nisu sedeli tiskali su se na tanušnim visećim mostovima koji su povezivali platforme sa udaljenijim granama, ili na helikoidama spiralnih stepenica koje su vijugale kroz lišće grana i obavijale središnje deblo kao puzavice, ili su visili o lijanama i lisnatim senicima.
<BR>&nbsp;&nbsp;&nbsp;&nbsp;&nbsp;Anea i ja sedeli smo za okruglim središnjim stolom zajedno sa Istinskim Glasom Drveta Hetom Mastinom, vođama Proteranih i četrdesetak Templara, izbeglicama sa T'ien Šana i drugih. Ja sam sedeo odmah do Anee, s leve strane. Uvaženi Templari bili su smešteni desno od nje. Čak i sada mogu da se setim imena većine ostalih koji su bili prisutni za središnjim stolom.
<BR>&nbsp;&nbsp;&nbsp;&nbsp;&nbsp;Osim kapetana drvobroda, Heta Mastina, tamo je bilo još pet-šest Templara, uključujući i Keta Rostina - koji mi je predstavljen kao Istinski Glas Zvezdanog Drveta, Prvosveštenik Mjuira i Govornik Templarskog Bratstva. Među desetak Proteranih za glavnim stolom nalazili su se Sistendž Kordvel i Navson Hamnim, ali bilo je i drugih koji su malo ličili na ove visoke, mršave arhetipove Proteranih: Am Čipeta i Kent Kvinkent, dvoje nižih, tamnijih Proteranih - bračni par, pomislio sam - živih očiju i bez opni među prstima; Sian Kvintana Ka'an, žena koja je ili nosila raskošnu haljinu od perja jarkih boja, ili je tako rođena, kao i njeni partneri s plavim perjem, Pol Jurej i Morgan Botoms. Dvoje preostalih bolje se uklapalo u predstavu o Proteranima - Drivendž Nikagat i Palu Koror - jer oni su bili prilagođeni vakuumu i nosili su srebrnaste kože-odela tokom čitavog banketa.
<BR>&nbsp;&nbsp;&nbsp;&nbsp;&nbsp;Tu su bila i četiri hebronska Senešaj Aluita - LLeeoonn i OOeeaall, koje sam sreo na prethodnom sastanku, kao i još jedan par vrbastih zelenih prilika koje mi je Anea predstavila kao AAllooee i NNeelloo. Mogao sam samo da pretpostavim da je njih četvoro bilo u srodstvu ili u nekom složenom braku.
<BR>&nbsp;&nbsp;&nbsp;&nbsp;&nbsp;Činilo se da su tuđinski Akerateli odsutni, sve dok mi Anea nije pokazala mesto daleko među granama gde je mikrogravitacija bila još manja, i tamo su - između svetlucave paučine i ptica - lebdela bića nalik na trombocite. Čak su i ergovi vezači koji su kontrolisali zaštitno polje drvobroda bili prisutni preko predstavnika u obliku tri Mebijusove kocke sa diskovima za prevođenje usađenim u njihove crne matrice.
<BR>&nbsp;&nbsp;&nbsp;&nbsp;&nbsp;Otac kapetan Federiko de Soja sedeo je s moje leve strane, a njegov ađutant, narednik Gregorijus, sedeo je levo od njega. Do narednika je sedeo pukovnik Fedman Kasad u svečanoj crnoj uniformi SILE, nalik na neki holo iz duboke prošlosti Hegemonije. Iza Kasada, sedela je Gromovna Krmača, uspravna i gorda poput starog ratnika SILE koji joj je sedeo zdesna, dok je kraj nje - sa očima bistrim i pozornim - sedeo Gecvang Ngvang Lobsang Tengin Gijapso Sisunvangjur Cungpa Mapaj Depal Sangpo, mali Dalaj Lama.
<BR>&nbsp;&nbsp;&nbsp;&nbsp;&nbsp;Sve ostale izbeglice sa T'ien Šana nalazile su se negde na platformi za obedovanje, i video sam Ljomoa Dondruba, Labsanga Samtena, Džordža i Džigmea, Harujukija, Kenšira, Vojteka, Viki, Kuku, Kej i druge za glavnim stolom. Odmah iza Templara dalje za stolom od nas nalazili su se A. Betik, Rejčel i Teo Bernard. Rejčel nije skidala oči sa pukovnika Kasada, osim da bi pogledala Aneu kada bi ona progovorila. Kao da mi ostali nismo bili tamo.
<BR>&nbsp;&nbsp;&nbsp;&nbsp;&nbsp;Male sluge Templara, koje je Anea šapatom opisala kao klonove, služile su vodu i jača pića, i neko vreme čuo se uobičajeni žamor i učtivi razgovor pred večeru. Onda zavlada tišina teška poput molitve. Kada je Ket Rostin, Istinski Glas Zvezdanog Drveta, ustao da progovori, poustajali su i svi ostali.
<BR>&nbsp;&nbsp;&nbsp;&nbsp;&nbsp;"Prijatelji", reče niska prilika po kapuljačom, "braćo u Mjuiru, poštovani saveznici, proterani, razumne sestre i braćo iz konačnog Drveta Života, ljudi-izbeglice iz Paksa i" - Istinski Glas Zvezdanog Drveta nakloni se prema Anei - "velepoštovana Ti Koja Podučavaš.
<BR>&nbsp;&nbsp;&nbsp;&nbsp;&nbsp;Većina nas koji smo se ovde okupili zna da su Dani Iskupljenja - kako je to nekada Crkva Šrajka nazivala skoro tri veka - na izmaku. Istinski Glasovi Bratstva Mjuira pratili su stazu kako proročanstva, tako i očuvanja, čekajući događaje u njihovom sledu, sadeći seme tamo gde se tle otkrovenja pokazalo plodno.
<BR>&nbsp;&nbsp;&nbsp;&nbsp;&nbsp;U mesecima i godinama koje slede, budućnost mnogih rasa - ne samo ljudske - biće rešena. Iako među nama sada ima onih koji su dobili dar uvida u obrasce budućnosti, verovatnoće bačene poput kockica po neravnom prekrivaču prostora i vremena, čak i ti nadareni znaju da ne postoji jedna budućnost predodređena za nas ili naše potmostvo. Događaji su fluidni. Budućnost je kao dim šumskog požara, koji čeka da vetar određenih događaja i lične hrabrosti oduva iskre i žar stvarnosti ovamo ili onamo.
<BR>&nbsp;&nbsp;&nbsp;&nbsp;&nbsp;Danas, na ovom drvobrodu... na novorođenom i ponovo krštenom Igdrasilu... odredićemo sopstvene puteve u sopstvene budućnosti. Moja molitva Sili Života kako je vidi Mjuir ne odnosi se na opstanak Biosfere, niti samo na opstanak Bratstva, niti samo na opstanak naše braće, Proteranih, niti samo na opstanak naših progonjenih i potlačenih razumnih rođaka Senešaja, Akeratelija, ergova i zeplina, niti samo na opstanak vrste poznate kao čovečanstvo, već da od danas počnu da se ostvaruju sva naša proročanstva i da sve vrste voljenog života - čovečanstvo tu nije nimalo važnije od kornjača sa mekim oklopom ili lampoustih sa Mare Infinitusa, pauka-skakavaca i tesla drveća, rakuna sa Stare Zemlje i Tomasovog sokola sa Maui-Kovenanta - da se sve vrste voljenog života sjedine u ponovnom rođenju međusobnog poštovanja kao dalekih partnera u rastućem životnom ciklusu Vaseljene."
<BR>&nbsp;&nbsp;&nbsp;&nbsp;&nbsp;Istinski Glas Zvezdanog Broda okrenu se prema Anei i pokloni. "Poštovana Ti Koja Podučavaš, danas smo se ovde okupili zbog tebe. Znamo iz svojih proročanstava - kako onih nastalih u Bratstvu, tako i od onih koji su dodirnuli neksus poznat kao Praznina Koja Spaja - da si ti najbolja, jedina nada za pomirenje ljudi i Srži, čovečanstva i onih drugih. Takođe znamo da nema mnogo vremena i da neposredna budućnost sadrži potencijal i za početak tog pomirenja i za naše oslobođenje... ili za gotovo potpuno uništenje. Pre donošenja ikakvih odluka, među nama ima onih koji moraju da postave svoja poslednja pitanja. Hoćeš li se sada pridružiti našoj raspravi? Je li sada vreme da govorimo o onim stvarima o kojima se mora govoriti i koje se moraju shvatiti pre nego što se svi svetovi i sva staništa Proteranih, Templara, Paksa i raštrkanog čovečanstva ne uključe u poslednju bitku za dušu čoveka?"
<BR>&nbsp;&nbsp;&nbsp;&nbsp;&nbsp;"Da", reče Anea.
<BR>&nbsp;&nbsp;&nbsp;&nbsp;&nbsp;Istinski Glas Zvezdanog Drveta sede. Anea ustade, sačeka. Ja izvukoh pisaljku iz džepa prsluka.
<BR>&nbsp;&nbsp;&nbsp;&nbsp;&nbsp;PROTERANI SISTENDŽ KORDVEL: Č. Anea, velepoštovana Ti Koja Podučavaš, možeš li nam reći sa ma kakvom sigurnošću da li će Bisofera, naše Zvezdano Drvo, biti pošteđeno uništenja i napada Paksa?
<BR>&nbsp;&nbsp;&nbsp;&nbsp;&nbsp;ANEA: Ne mogu, Slobodnjače Kordvel. A i kada bih mogla, ne bi valjalo da o tome govorim. Moja uloga nije da predviđam verovatnoće u velikim epiciklusima haosa koji predstavljaju budućnosti. Mogu bez svake sumnje da kažem da će sledećih nekoliko dana i nedelja odlučiti hoće li ova zapanjujuća Biosfera opstati ili ne. Naši postupci će, u velikoj meri, odrediti to. Ali ne postoji jedan jedini pravi put.
<BR>&nbsp;&nbsp;&nbsp;&nbsp;&nbsp;I ako bih ja smela nešto da pitam... ovde ima mojih prijatelja kojima su Zvezdano Drvo i svemir Proteranih novost. Pomoglo bi našoj raspravi kada bi jedan od naših domaćina objasnio nastanak rase Proteranih, Biosfere i drugih projekata i filozofije Proteranih i Templara.
<BR>&nbsp;&nbsp;&nbsp;&nbsp;&nbsp;PROTERANA SIAN KVINTANA KA'AN: Rado ću se obratiti našim novim gostima, Prijateljice Anea. Važno je da svi koji prisustvuju ovim razmatranjima shvate šta sve zavisi od ishoda.
<BR>&nbsp;&nbsp;&nbsp;&nbsp;&nbsp;Kao što sva naša braća Proterani i Templari ovde dobro znaju, rasa Proteranih stvorena je pre više od osam stotina godina u mnoštvu međusobno veoma udaljenih zvezdanih sistema. Ljudski semebrodovi sa kolonistima vičnim genetičkim veštinama odaslani su sa Stare Zemlje u velikoj predhedžirskoj ekspaniziji. Ovi semebrodovi bili su - u najvećem broju slučajeva - letelice sporije od svetlosti: flote primitivnih Basardovih mlaznih brodova, solarni jedrenjaci, sakupljači jona, letelice sa nuklearnim pogonom, Dajsonove sferice lansirane gravitacijom, jedrenjaci sa zaštitnim poljem i laserskim pogonom... samo su nekoliko desetina kasnijih semebrodova bile C-plus letelice sa ranim Hokingovim pogonom.
<BR>&nbsp;&nbsp;&nbsp;&nbsp;&nbsp;Ti kolonisti, naši preci - većina je putovala u hladnom snu dubljem od kriogenske fuge - bili su najbolji ARNisti, nanotehničari i genetički inženjeri koje je imao sistem Stare Zemlje. Njihov zadatak bio je da pronađu nastanjive svetove i da - u odsustvu tehnologije teraformiranja - bioinženjeringom i nanotehnikom prilagode milione životnih oblika sa Stare Zemlje zamrznutih u brodovima tako da mogu da opstanu na tim svetovima.
<BR>&nbsp;&nbsp;&nbsp;&nbsp;&nbsp;Kao što znamo, malo je semebrodova stiglo do nastanjivih svetova - do Nove Zemlje, Tau Cetija, Barnardovog Sveta. Većina je, međutim, stigla do svetova u sistemima gde nikakvi oblici života nisu mogli da opstanu. Kolonisti su mogli da biraju: da nastave dalje, u nadi da će ih brodski sistemi za održavanje u životu očuvati u novim dugim decenijama ili vekovima putovanja; ili da upotrebe svoje znanje genetičkog inženjeringa i prilagode sebe i embrione sa svoje arke uslovima daleko oštrijim nego što su prvobitni planeri sa semebrodova zamišljali.
<BR>&nbsp;&nbsp;&nbsp;&nbsp;&nbsp;I tako su i učinili. Koristeći najnaprednije metode nanotehnologije - metode koje je na Staroj Zemlji prekinula Srž u ranim danima Hegemonije - ta ljudska bića prilagodila su se divljim i negostoljubivim svetovima, pa čak i još negostoljubivijim tamnim prostorima između svetova i zvezda. Za nekoliko vekova, upotreba Hokingovog pogona proširila se do većine tih raštrkanih Rojeva kolonista Proteranih, ali njihova želja za pronalaženjem pogodnijih svetova zgasnula je. Oni su sada želeli da nastave prilagođavanje, da dopuste svim siročićima Stare Zemlje da se prilagode, svim onim uslovima koje im je nudilo mesto i svemir.
<BR>&nbsp;&nbsp;&nbsp;&nbsp;&nbsp;A sa tom novom misijom razvijala se i njihova filozofija... naša filozofija, gotovo religijska u žaru, širenja života kroz Galaksiju... kroz Vaseljenu. Ne samo ljudskog života... ne samo životnih oblika sa Stare Zemlje... već života u svim njegovim beskrajnim i složenim varijacijama.
<BR>&nbsp;&nbsp;&nbsp;&nbsp;&nbsp;Nekoliko naših večerašnjih posetilaca možda ne zna da je konačni cilj Proteranih i naše braće, Templara, ne samo Biosfera Zvezdanog Drveta koju možemo da vidimo iznad nas dok razgovaramo... već dan kada će vazduh, voda i život ispuniti gotovo sav prostor između Zvezdanog Drveta i žutog sunca koje vidimo kako gori iznad nas.
<BR>&nbsp;&nbsp;&nbsp;&nbsp;&nbsp;Bratstvo Mjuira i naša labava konfederacija Proteranih žele ništa manje nego da pomognu da se površina, mora i atmosfera svakog sveta oko svake zvezde ozelene životom. I više od toga, radimo na tome da galaksija zasija zelenilom... da pruži pipke prema obližnjim galaksijama... superstrune života.
<BR>&nbsp;&nbsp;&nbsp;&nbsp;&nbsp;Jedan nuzproizvod te filozofije, i razlog za želju Crkve i Paksa da nas unište, jeste to što smo vekovima krojili ljudsku evoluciju tako da se ona uklopi u zahteve koje pred nas postavlja okruženje. Do sada, ne postoje osobene i izdvojene vrste čovečanstva koje se razlikuju od homo sapiensa - što će reći, svi bismo mi mogli, uz voljni pristanak obe strane, da se sparimo sa bilo kojim ljudskim bićem iz Paksa ili Templarom. Ali razlike rastu, genetski jaz se širi. Već postoje ljudski oblici Proteranih koji se toliko razlikuju da su na samoj granici nastanka nove ljudske vrste... a te se razlike genetski prenose na naše potomstvo.
<BR>&nbsp;&nbsp;&nbsp;&nbsp;&nbsp;Crkva na to ne može da pristane. I zato smo učesnici u ovom strašnom ratu, koji će odlučiti da li ljudska vrsta večito mora da ostane jedno, ili će našem slavljenju raznovrsnosti u Vaseljeni biti dopušteno da se nastavi.
<BR>&nbsp;&nbsp;&nbsp;&nbsp;&nbsp;ANEA: Hvala, Slobodnjakinjo Sian Kvintana Ka'an. Sigurna sam da je ovo pomoglo mojim prijateljima kojima je svemir Proteranih nepoznat, i da je ujedno veoma važno za nas ostale koji moramo toga da se setimo kada budemo donosili trenutne odluke. Da li još neko želi da govori?
<BR>&nbsp;&nbsp;&nbsp;&nbsp;&nbsp;DALAJ LAMA: Prijateljice Anea, ja imam za tebe jedan komentar i jedno pitanje. Paksovo obećanje besmrtnosti zavelo je čak i mene u misli - makar na samo nekoliko trenutaka - o preobraćenju u njihovu hrišćansku veru. Svi ovde vole život, to je osnovna nit koja nam je zajednička. Možeš li da nam kažeš zbog čega je kruciforma loša za nas? I moram da kažem - činjenica da je to simbiot ili parazit meni i mnogim drugima sve to ne čini tako nezamislivim. Naša tela sadrže mnoge životne oblike - bakterije u crevima, na primer - koji se nama hrane, a ipak nam dopuštaju da živimo. Prijateljice Anea, šta, zapravo, jeste kruciforma? I zbog čega bi trebalo da je odbacimo?
<BR>&nbsp;&nbsp;&nbsp;&nbsp;&nbsp;ANEA: (zatvara oči samo na trenutak, uzdiše, pa ih otvara da bi se suočila sa dečakom) Vaša Svetosti, kruciforma je stvorena zahvaljujući očajanju TehnoSrži posle napada Meine Gledston u satima pre Pada Dalekobacača.
<BR>&nbsp;&nbsp;&nbsp;&nbsp;&nbsp;TehnoSrž, kao što sam već objasnila svima vama na različitim skupovima, živi i misli samo kao parazit. U tom smislu, čovečanstvo je odavno već simbiotski partner Srži. Našu tehnologiju stvorili su i ograničili projekti Srži. Naša društva su stvarana, menjana i uništavana zahvaljujući planovima i strahovima Srži. Postojanje nas kao ljudskih bića mahom je određeno beskrajnim plesom straha i parazitizma sa AI entitetima Srži.
<BR>&nbsp;&nbsp;&nbsp;&nbsp;&nbsp;Posle Pada, pošto je Srž izgubila kontrolu nad Hegemonijom kroz datasfere i dalekobacače, pošto je Srž izgubila svoju najveću računarsku mašinu - neposredni parazitizam na milijardama ljudskih mozgova dok su ljudi prolazili kroz Prazninu Koja Spaja takozvanim dalekobacačima - TehnoSrž je morala da pronađe novi način da eksploatiše čovečanstvo. I morala je to da učini brzo.
<BR>&nbsp;&nbsp;&nbsp;&nbsp;&nbsp;Otud kruciforma. To je najprefinjeniji i najštetniji vid nanotehnologije. Tamo gde su naši prijatelji, Proterani, koristili usavršeni genetski inženjering u kombinaciji sa nanotehnologijom radi podrške razvoju života u Vaseljeni, TehnoSrž to koristi za podršku razvoju sopstvenog hiperparazitizma.
<BR>&nbsp;&nbsp;&nbsp;&nbsp;&nbsp;Svaka kruciforma sazdana je od milijardi nanotehnoloških entiteta povezanih sa Srži i svaki je u vezi sa drugim kruciformama i Srži zahvaljujući strašnoj zloupotrebi medija Praznine Koja Spaja. TehnoSrž već čitav milenijum zna za Prazninu i upotrebljava je - zloupotrebljava - gotovo podjednako dugo. Takozvani Hokingov pogon bušio je rupe u Praznini. Onda su dalekobacači kidali osnovno tkanje Praznine. Informaciona metasfera kojom je upravljala Srž i trenutni fetlinijski medij krali su informacije iz Praznine Koja Spaja na način koji je oslepio čitave rase, uništio milenijume sećanja. Ali kruciforma je najciničnija i najstrašnija zloupotreba medija Praznine koju je Srž učinila.
<BR>&nbsp;&nbsp;&nbsp;&nbsp;&nbsp;Ono što čini da kruciforma većini nas izgleda gotovo čudesno nije njena sposobnost da ponovo uspostavi neki oblik života - tehnologija je vekovima nudila razne varijacije toga - već sposobnost da ponovo uspostavi ličnost i sećanja preminule osobe. Kada se shvati da to zahteva kapacitete za skladištenje informacija koji prevazilaze 6 x 10 na 23 bajta za svako vaskrsnuto ljudsko biće, postojanje kruciforme izgleda uistinu čudesno. Oni u hijerarhiji katoličke crkve koji znaju za tajnu ulogu Srži u svim vaskrsavanjima, pripisuju tu zapanjujuću - nemoguću - računarsku moć skladišnom potencijalu megasfere Srži.
<BR>&nbsp;&nbsp;&nbsp;&nbsp;&nbsp;Ali Srž nije ni približno toliko računarski snažna. Štaviše, čak i na vrhuncu pokušaja Ultimativnih da stvore savršeno veštačko računarsko biće, Ultimativnu Inteligenciju, analitičara svih promenljivih veličina, nijedna AI niti niz AI u Srži nije imao sposobnost skladištenja dovoljnog broja bajtova za beleženje i vaskrsavanje makar jednog ljudskog tela i ličnosti. U stvari, čak i da je Srž posedovala takav kapacitet za skladištenje informacija, nikada ne bi imala energiju neophodnu za ponovno formiranje atoma i molekula tačno u onaj živi entitet koji predstavlja telo jednog ljudskog bića, a kamoli da reprodukuje složeni ples talasnih formi od kog se sastoji jedna ljudska ličnost.
<BR>&nbsp;&nbsp;&nbsp;&nbsp;&nbsp;Vaskrsavanje jedne jedine osobe bilo je, i ostalo, nemoguće za Srž.
<BR>&nbsp;&nbsp;&nbsp;&nbsp;&nbsp;To jest, bilo je nemoguće bez daljeg pustošenja Praznine Koja Spaja - tog vanvremenskog, međuzvezdanog medija za sećanja i osećanja svih razumnih rasa.
<BR>&nbsp;&nbsp;&nbsp;&nbsp;&nbsp;I Srž je to učinila, a da se nije ni osvrnula. Praznina Koja Spaja beleži pojedinačne talasne frontove ličnosti onih ljudskih bića koja nose kruciformu... sama kruciforma jedva da je nešto više od nanotehnološe sprave za prenos podataka koju je Srž izumela.
<BR>&nbsp;&nbsp;&nbsp;&nbsp;&nbsp;Ali svaki put kada neka osoba vaskrsne, delovi hiljada ličnosti - ljudskih i drugih - bivaju obrisani iz stalnijeg skladišta podataka, Praznine Koja Spaja. Oni među vama koji su se pričestili mojom krvlju, koji su naučili jezik mrtvih i živih, koji su pokušali da čuju muziku sfera i koji su razmišljali o preduzimanju tog prvog koraka kroz Prazninu Koja Spaja, shvataju koliko je strašan i divljački taj vandalizam. To se mora zaustaviti. Ja to moram zaustaviti.
<BR>&nbsp;&nbsp;&nbsp;&nbsp;&nbsp;(Anea zatvara oči na jedan dugi trenutak, a onda ih ponovo otvara i nastavlja.)
<BR>&nbsp;&nbsp;&nbsp;&nbsp;&nbsp;Ali to nije jedino zlo kruciforme.
<BR>&nbsp;&nbsp;&nbsp;&nbsp;&nbsp;Kažem ponovo, AI entiteti Srži jesu paraziti. Oni ne mogu sebe da spreče da budu paraziti. Osim što kontrolišu čovečanstvo kroz Crkvu - i, ako sve ostalo propadne, nanošenjem bola pojedincima kroz kruciformu - postoji još jedan razlog za to što su AI ponudile čovečanstvu vaskrsavanje kroz parazite-kruciforme.
<BR>&nbsp;&nbsp;&nbsp;&nbsp;&nbsp;Padom dalekobacača, prekinuta je upotreba triliona ljudskih neurona u pokušaju Srži da stvori Ultimativnu Inteligenciju zasnovanu na ultimativnoj datasferi. Bez tako lukavog sredstva poput dalekobacača, pomoću kog bi mogli da se prikače kao pijavice za ljudske mozgove, kako bi krali samu životnu energiju neurona i holističkih talasnih frontova svojih ljudskih domaćina, kako bi povezali milijarde ljudskih umova u uporedne računare, projekt Ultimativne Inteligencije morao je da bude prekinut. Sa kruciformama, parazitizam na ljudskom mozgu se nastavio.
<BR>&nbsp;&nbsp;&nbsp;&nbsp;&nbsp;Ali sada je to mnogo složenije od pukog uporednog spajanja milijardi ljudskih umova u prostor za podatke za ciljeve Srži. Pre više vekova - još u dvadesetom stoleću - ljudski istraživači koji su se bavili sličnim neuralnim mrežama sazdanim od pred-AI silikonskih inteligencija otkrili su da je najbolji način za stvaranje kreativnosti neuralne mreže njeno ubistvo. U tim sekundama umiranja - čak i u poslednjim nanosekundama postojanja razumne ili gotovo razumne svesti - linearni, u suštini binarni računarski procesi u neuralnoj mreži preskakali su prepreke, postajali divlje kreativni u svom smrti bliskom oslobađanju od uključi-isključi, binarno zasnovane obrade podataka.
<BR>&nbsp;&nbsp;&nbsp;&nbsp;&nbsp;Kompjuterske simulacije ratnih igara još sa kraja dvadesetog veka pokazale su da umiruće neuralne mreže donose neočekivane, ali veoma kreativne odluke: primitivna, predrazumna AI koja je kontrolisala teško oštećenu pomorsku flotu u simuliranoj ratnoj igri, na primer, iznenada je potapala sopstvene oštećene brodove kako bi ostaci flote mogli da umaknu. Takva je bila genijalnost umiruće, nelinearne kreativnosti neuralne mreže.
<BR>&nbsp;&nbsp;&nbsp;&nbsp;&nbsp;Srži je oduvek nedostajala takva kreativnost. U suštini, ona ima linearnu, serijsku arhitekturu serijskih CPU-a iz kojih je evoluirala, zajedno sa opsesivnim, nekreativnim mentalitetom ultimativnog parazita.
<BR>&nbsp;&nbsp;&nbsp;&nbsp;&nbsp;Ali sa kruciformom, to veliko neuralno umreženo računarsko sredstvo Srži koje predstavlja hrišćanski kruciformirani deo čovečanstva, pronašlo je izvor gotovo neograničene kreativnosti. Sve što im je trebalo kao katalizator kreativnosti bila je smrt velikih delova neuralne mreže. A ljudi to obezbeđuju u izobilju.
<BR>&nbsp;&nbsp;&nbsp;&nbsp;&nbsp;AI Srži lebde kao vampiri i čekaju da se nahrane umirućim ljudskim mozgovima, sisajući srž kreativnosti iz mentalnih kostiju čovečanstva. A kada smrt opadne ispod potrebnog nivoa ili kada poraste računarska potražnja Srži za kreativnim rešenjima... oni upriliče još nekoliko miliona smrti.
<BR>&nbsp;&nbsp;&nbsp;&nbsp;&nbsp;Dolazi do čudnih nesreća. Ljudsko zdravlje nije kao što je bilo pre par vekova. Smrti od raka, srčanih bolesti i sličnog u porastu su. A postoje i pametniji oblici izazivanja povećane smrtnosti. Čak i po Paksovom uspostavljanju mira unutar ljudskog međuzvezdanog carstva, incidentni sa nasilnom smrću su u porastu. Uvedeni su novi oblici smrti. Zvezdani brodovi-arhanđeli predstavljaju takav početak. Smrt je jevtina roba za ponovo rođenog hrišćanina. Ali ona je bogati izvor orkestrirane kreativnosti za Srž.
<BR>&nbsp;&nbsp;&nbsp;&nbsp;&nbsp;I otud kruciforma. I otud... verujem... najmanje jedan razlog da se te stvari odstrane iz ljudskog tela i ljudske duše.
<BR>&nbsp;&nbsp;&nbsp;&nbsp;&nbsp;(Po završetku Aneinog govora, nastaje duga tišina. Lišće drvobroda šapuće na lahoru vazduha koji cirkuliše. Kao da niko od stotina ljudi ili hominida na mnoštvu platformi, grana, mostova ili stepeništa ne trepće, toliko pomno svi gledaju i zure u moju prijateljicu. Konačno progovara jedan snažan glas...)
<BR>&nbsp;&nbsp;&nbsp;&nbsp;&nbsp;OTAC KAPETAN DE SOJA: Ja još nosim okovratnik i zavete jednog katoličkog sveštenika. Zar nema nade za moju crkvu... ne za Crkvu Paksa, pod kontrolom TenoSrži i pod vlašću gramzivih muškaraca i žena... već za crkvu Isusa Hrista i stotine miliona onih koji su sledili Njegovu reč?
<BR>&nbsp;&nbsp;&nbsp;&nbsp;&nbsp;ANEA: Federiko... Oče De Soja... vi sami morate odgovoriti na to pitanje. Vi i drugi vernici poput vas. Ali ja mogu da vam kažem da danas postoje milijarde muškaraca i žena... neki od njih nose kruciformu, više ih je koji je ne nose... koji teže da se vrate crkvi koja se bavi duhovnim pitanjima, učenjima Hrista i najdubljim pitanjima srca, umesto ovom opsednutošću lažnim vaskrsavanjem.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: Poštovana Ti Koja Podučavaš, ako bih smeo da promenim temu, sa kosmičke i teološke u najličniju i najbeznačajniju moguću...
<BR>&nbsp;&nbsp;&nbsp;&nbsp;&nbsp;ANEA: Ništa od onoga o čemu vi možete da govorite nije beznačajno, Istinski Glasu Drveta Hete Mastine.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: Ja sam bio na hodočašću na Hiperionu sa tvojom majkom, poštovana Ti Koja Podučavaš...
<BR>&nbsp;&nbsp;&nbsp;&nbsp;&nbsp;ANEA: Često mi je pričala o vama, Istinski Glasu Drveta Hete Mastine.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: Onda znaš da mi je Gospodar Bola... Šrajk... došao dok su hodočasnici prelazili preko Hiperionovog Mora Trave kolima-jedrenjakom, Ti Koja Podučavaš. Došao mi je i poneo me napred kroz vreme i prostor... do ovog vremena, ovog prostora.
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: I u razgovorima sa tobom i braćom iz Bratstva Mjuira, razumeo sam da je moja sudbina da služim Mjuiru i stvari Života u ovom dobu, kao što je pre mnogo vekova reklo proročanstvo naših pripadnika koji vide Prazninu Koja Spaja. Ali ovih dana, uprkos svim naporima moje braće i drugih ljubaznih prijatelja među Proteranima, čuo sam za epsku poemu Martina Silenusa i pronašao jedno izdanje Speva...
<BR>&nbsp;&nbsp;&nbsp;&nbsp;&nbsp;ANEA: To nije dobro, Istinski Glasu Drveta Hete Mastine. Moj čika Martin napisao je ono za šta je znao, ali njegovo znanje bilo je nepotpuno.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: Ali, u Spevu, poštovana Ti Koja Podučavaš, stoji da su hodočasnici svojevremeno... a moj prijatelj, pukovnik Kasad, potvrdio mi je da je bilo tako... da su me pronašli na Hiperionu, u Dolini Vremenskih Grobnica, i da sam umro ubrzo posle toga...
<BR>&nbsp;&nbsp;&nbsp;&nbsp;&nbsp;ANEA: To je tačan kontekst Speva, ali...
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: (podigavši ruku da ućutka moju prijateljicu) Ne brine me neizbežnost mog povratka kroz vreme u hodočašće na Hiperionu, niti moja neizbežna smrt, poštovana Ti Koja Podučavaš. Koliko shvatam, to je za mene samo jedna od mogućih budućnosti... koliko god bila verovatna ili poželjna. Ali ono što želim da razjasnim jeste istinitost mojih poslednjih reči prema Spevu starog pesnika. Je li istina da ću neposredno pre smrti jeknuti: Ja sam onaj Odabrani, ja moram voditi Drvo Bola u vreme Iskupljenja.
<BR>&nbsp;&nbsp;&nbsp;&nbsp;&nbsp;ANEA: Tako je zapisano u Spevu, Istinski Glasu Drveta, Hete Mastine.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: (osmehujući se pod kapuljačom) A to vreme se bliži, poštovana Ti Koja Podučavaš? Hoćeš li upotrebiti ovaj Igdrasil kao Drvo Bola za naše Iskupljenje kako to tvrde proročanstva?
<BR>&nbsp;&nbsp;&nbsp;&nbsp;&nbsp;ANEA: Hoću, Istinski Glasu Drveta Hete Mastine. Poći ću da izvršim to Iskupljenje za samo nekoliko standardnih dana. Svečano molim da Igdrasil bude instrument našeg putovanja i instrument tog Iskupljenja. Pozvaću mnoge od vas koji ste večeras prisutni da mi se pridružite na tom poslednjem putovanju. I svečano molim da ti, Istinski Glasu Drveta Hete Mastine, upravljaš drvobrodom Igdrasilom - koji će zauvek ostati upamćen kao Drvo Bola - na ovom putovanju.
<BR>&nbsp;&nbsp;&nbsp;&nbsp;&nbsp;TEMPLAR HET MASTIN: Svečano prihvatam tvoj poziv i pristajem da upravljam drvobrodom Igdrasilom u ovoj misiji Iskupljenja, o poštovana Ti Koja Podučavaš. (Tišina vlada nekoliko minuta.)
<BR>&nbsp;&nbsp;&nbsp;&nbsp;&nbsp;PREDRADNIK DŽIGME NORBU: Anea, Džordž i ja imamo jedno pitanje.
<BR>&nbsp;&nbsp;&nbsp;&nbsp;&nbsp;ANEA: Da, Džigme.
<BR>&nbsp;&nbsp;&nbsp;&nbsp;&nbsp;PREDRADNIK DŽIGME NORBU: Učila si nas o tihom genocidu TehnoSrži na svetovima kao što su Hebron, Kom-Rijad i drugi. Pa... ne baš o genocidu, pošto je stanovništvo dovedeno u nekakvo stanje usnule smrti, već o strašnoj otmici.
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PREDRADNIK DŽIGME NORBU: Da li se to dogodilo i našem voljenom T'ien Šanu, Nebeskim Planinama, posle našeg odlaska, Anea? Jesu li naši prijatelji i porodice ućutkani tim štapom smrti Srži i preneti na neki svet sa Lavirintom?
<BR>&nbsp;&nbsp;&nbsp;&nbsp;&nbsp;ANEA: Jesu, Džigme. Tužna sam zbog toga. Tela se prebacuju sa vašeg sveta dok mi sad razgovaramo.
<BR>&nbsp;&nbsp;&nbsp;&nbsp;&nbsp;KUKU SE: Zašto? Iz kog razloga je to stanovništvo oteto? Jevreji, muslimani, indusi, ateisti, marksisti, a sada i naš divan budistički svet. Zar to Paks namerava da uništi sve druge vere?
<BR>&nbsp;&nbsp;&nbsp;&nbsp;&nbsp;ANEA: To je pobuda Paksa i Crkve, Kuku. Za TehnoSrž je ta stvar daleko složenija. Bez parazitske kruciforme na pripadnicima tih nehrišćanskih populacija, Srž ne može da koristi te ljude u svojoj umirućoj neuralnoj mreži. Ali skladištenjem tih milijardi ljudi u lažnoj smrti, Srž može da iskoristi njihove umove u ogromnoj neuralnoj mreži za uporednu obradu podataka. To je obostrano koristan posao - Crkva, koja izvodi najveći deo radova na uklanjanju, više nije ugrožena nevernicima - Srž, koja donosi usnulu smrt i skladišti ih u Lavirintima, dobija nova kola u mreži svoje Ultimativne Inteligencije.
<BR>&nbsp;&nbsp;&nbsp;&nbsp;&nbsp;PREDRADNIK DŽORDŽ CARONG: Zar nema nade? Zar nikako ne možemo pomoći našim prijateljima?
<BR>&nbsp;&nbsp;&nbsp;&nbsp;&nbsp;PROTERANI NAVSON HAMNIM: Izvinite što vas prekidam, Č. Carong, Č. Anea, ali trebalo bi da objasnimo prijateljima da će, kada dođe vreme da naši Rojevi Proteranih i saveznici Templari krenu u ofanzivu protiv Paksa, prvi cilj biti oslobađanje mnoštva svetova sa Lavirintom gde je stanovništvo uskladišteno, i pokušaj njegovog oživljavanja.
<BR>&nbsp;&nbsp;&nbsp;&nbsp;&nbsp;DORDŽE FAMO: (Glasno) Oživljavanja? Kako to može da se dogodi? Kako bi iko mogao da ih oživi?
<BR>&nbsp;&nbsp;&nbsp;&nbsp;&nbsp;ANEA: Udarom pravo na TehnoSrž.
<BR>&nbsp;&nbsp;&nbsp;&nbsp;&nbsp;LJOMO DONDRUB: A gde je TehnoSrž, Anea? Kaži mi, i ja ću otići pravo u bitku sa tim AI kukavicama.
<BR>&nbsp;&nbsp;&nbsp;&nbsp;&nbsp;ANEA: Prava lokacija TehnoSrži jedna je od najbolje čuvanih tajni AI otkad su ti entiteti napustili Staru Zemlju pre hiljadu standardnih godina, Ljomo. Njihova stvarna, fizička lociranost skrivena je od tada... njima je tajanstvenost najbolja odbrana od domaćina koji bi mogli da se okrenu protiv svojih parazita.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Meina Gledston bila je ubeđena da Srž obitava u međuprostorima dalekobacačkog medija... kao nedvidljivi pauci u skrivenoj mreži. To je i razlog za odobrenje smrtonosnog bombardovanja dalekobacačke mreže kroz svemirske portale... da bi udarila na Srž. Zar je pogrešila? Zar su dalekobacači uzalud uništeni?
<BR>&nbsp;&nbsp;&nbsp;&nbsp;&nbsp;ANEA: Pogrešila je, Fedmane. Srž nije fizički smeštena u dalekobacačkom mediju... a to je tkanje Praznine Koja Spaja. Ali uništenje dalekobacača nije bilo uzaludno... ono je lišilo Srž parazitskog medija u kom su se hranili ljudskim umovima i ućutkalo deo njihove mreže podataka u megasferi.
<BR>&nbsp;&nbsp;&nbsp;&nbsp;&nbsp;LJOMO DONDRUB: Ali, Anea, ti znaš gde Srž obitava?
<BR>&nbsp;&nbsp;&nbsp;&nbsp;&nbsp;ANEA: Mislim da znam.
<BR>&nbsp;&nbsp;&nbsp;&nbsp;&nbsp;LJOMO DONDRUB: Hoćeš li nam reći kako bismo je napali zubima, noktima, mecima i plazma-oružjem?
<BR>&nbsp;&nbsp;&nbsp;&nbsp;&nbsp;ANEA: Neću to reći sada, Ljomo. Neću sve dok ne budem sigurna. A Srž se ne može napasti fizičkim oružjem, baš kao što u nju ne mogu ući fizički entiteti.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Znači, ponovo su nedostupni za naše napade? Izvan svakog sukoba?
<BR>&nbsp;&nbsp;&nbsp;&nbsp;&nbsp;ANEA: Ne, nisu ni nedostupni ni izvan svakog sukoba. Ako nam sudbina dozvoli, ja ću lično predvoditi napad na fizičku Srž. Štaviše, taj napad je već počeo na način koji nameravam da objasnim kasnije. I obećavam Vam da ću se suočiti sa AI u njihovoj jazbini.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Č. Anea, Bronino dete, smem li da postavim još jedno pitanje koje ima veze sa mojom sudbinom i budućnošću?
<BR>&nbsp;&nbsp;&nbsp;&nbsp;&nbsp;ANEA: Potrudiću se da odgovorim, pukovniče, mada ponavljam da nerado razgovaram o pojedinostima teme koja je toliko fluidna kao naša budućnost.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Nerado ili ne, dete, mislim da zaslužujem odgovor na ovo pitanje. I ja sam pročitao taj prokleti Spev. Tamo piše da sam sledio prikazu Monetu u budućnost dok sam se borio protiv Šrajka... u pokušaju da ga sprečim da ne pobije ostale hodočasnike. To je istina... pre nekoliko meseci sam stigao ovamo. Moneta je nestala, ali se ponovo pojavila u mlađoj verziji ove žene koja sebe naziva Rejčel Vejntraub. Ali Spev takođe tvrdi da ću se ubrzo upustiti u strašnu borbu protiv legija Šrajkova, poginuti i biti sahranjen u novosagrađenoj Vremenskoj Grobnici zvanoj Kristalni Monolit na Hiperionu, gde moje telo putuje natrag kroz vreme sa Monetom kao saputnicom. Kako je to moguće, Č. Anea? Zar sam došao u pogrešno vreme? Na pogrešno mesto?
<BR>&nbsp;&nbsp;&nbsp;&nbsp;&nbsp;ANEA: Pukovniče Kasad, prijatelju i zaštitniče moje majke i ostalih hodočasnika, budite uvereni da se sve odvija prema planu koji postoji. Čika Martin je napisao Spev na osnovu otkrovenja koja su mu se ukazala. Nisu sve pojedinosti vašeg života... niti mog... njemu bili na raspolaganju. Štaviše, rečeno mu je veoma malo o tome šta će se događati izvan njegove sadašnjosti.
<BR>&nbsp;&nbsp;&nbsp;&nbsp;&nbsp;Mogu ovo da vam kažem, pukovniče Kasad... bitka sa Šrajkom je istinita, koliko god bila metaforično prikazana. Jedna moguća budućnost za vas jeste da poginete u borbi sa Šrajkom... sa mnoštvom šrajkolikih ratnika... i da vas smeste u kristalni monolit posle herojskog pogreba. Ali ako se to i dogodi, biće to tek posle mnogo godina i mnogo drugih bitaka. Vas čeka posao u danima, mesecima, godinama i decenijama koje će tek nastupiti. Sada vas molim da pođete sa mnom Igdrasilom kada budem krenula, za tri dana... to će biti prvi korak prema tim bitkama.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: (Sa osmehom) Ali ti si malo izokrenula pitanje, Č. Anea. Smem li da te pitam... hoće li Šrajk biti na tvom Drvetu Bola kada ono napusti ovo mesto, za tri standardna dana?
<BR>&nbsp;&nbsp;&nbsp;&nbsp;&nbsp;ANEA: Verujem da hoće, pukovniče Kasad.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Nisi nam večeras rekla, Č. Anea, šta je Šrajk... odakle zaista potiče... i kakva mu je uloga u ovoj igri koja traje u prošlim, a nastaviće se i u nastupajućim vekovima.
<BR>&nbsp;&nbsp;&nbsp;&nbsp;&nbsp;ANEA: Tačno, pukovniče. Nikome to večeras nisam rekla.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Jesi li ikada ikome rekla, dete?
<BR>&nbsp;&nbsp;&nbsp;&nbsp;&nbsp;ANEA: Ne.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Ali ti znaš Šrajkovo poreklo.
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Hoćeš li nam reći, dete Bron Lamije?
<BR>&nbsp;&nbsp;&nbsp;&nbsp;&nbsp;ANEA: Radije ne bih, pukovniče.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Ali hoćeš ako te ponovo upitam, zar ne? Bar ćeš odgovoriti na moje otvoreno pitanje u vezi sa tim?
<BR>&nbsp;&nbsp;&nbsp;&nbsp;&nbsp;ANEA: (Nemo klima glavom... vidim joj suze u očima)
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Šrajk se prvi put pojavljuje u istoj onoj dalekoj budućnosti u kojoj se ja sa njim borim kako to veli Spev, je li tako, Č. Anea? To je budućnost u kojoj Srž brani poslednje uporište pred svojim neprijateljima?
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: A Šrajk je... biće... konstrukt, zar ne? Nešto napravljeno. Nešto što je stvorila Srž.
<BR>&nbsp;&nbsp;&nbsp;&nbsp;&nbsp;ANEA: Tako je.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: To će biti neobičan amalgam tehnoloških čarolija Srži, energije Praznine Koja Spaja i kibridno reciklirane ličnosti nekog stvarnog ljudskog bića, zar ne, Č. Anea?
<BR>&nbsp;&nbsp;&nbsp;&nbsp;&nbsp;ANEA: Da, pukovniče. On će biti sve to, i više od toga.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: I Srž će stvoriti Šrajka, ali on će postati sluga i Avatar drugih... snaga... entiteta, zar ne?
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: U stvari, Anea, da li bi se saglasila da će Šrajk biti pion obeju strana... svih strana... u tom ratu za dušu čovečanstva... u tom ratu koji skače napred-nazad kroz vreme kao u nekoj četvorodimenzionoj partiji šaha?
<BR>&nbsp;&nbsp;&nbsp;&nbsp;&nbsp;ANEA: Da, pukovniče... mada ne pion. Lovac, možda.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: U redu, lovac. I taj kibrid, povezan sa Prazninom Koja Spaja, ARNovan, sa DNK inženjeringom, poboljšan nanotehnologijom, strašno mutirani lovac... on počinje od ličnosti jednog jedinog ratnika, zar ne? Možda protivnika u toj hiljadugodišnjoj igri?
<BR>&nbsp;&nbsp;&nbsp;&nbsp;&nbsp;ANEA: Da li je potrebno da ovo znate, pukovniče? Ne postoji gori pakao od sagledavanja pojedinosti sopstvene...
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: (tiho) Sopstvene budućnosti? Sopstvene smrti? Sopstvene sudbine? Znam ja to, Anea, kćeri moje prijateljice Bron Lamije. Znam da si ti u sebi nosila takve strašne izvesnosti i vizije otkad si rođena... od dana kada smo tvoja majka i ja prelazili mora i planine Hiperiona prema Šrajku i onome što smo smatrali svojom sudbinom. Znam da ti je bilo veoma teško, Anea, prijateljice draga... teže nego što bi iko od nas uopšte mogao da zamisli. Niko od nas ne bi uopšte mogao da nosi takav teret.
<BR>&nbsp;&nbsp;&nbsp;&nbsp;&nbsp;Ali ja i dalje želim da znam ovaj deo svoje sudbine. I verujem da sam zbog godina služenja stvari oko koje se ova bitka i vodi... godina koje su prošle i onih koje ću tek dati... zaslužio da znam odgovor.
<BR>&nbsp;&nbsp;&nbsp;&nbsp;&nbsp;Je li Šrajk zasnovan na jednoj jedinoj ratničkoj ljudskoj ličnosti?
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: Mojoj? Posle moje smrti u borbi, elementi Srži... ili neka sila... ovaplotiće moju volju, moju dušu, moju personu u tom... čudovištu... i poslati ga natrag kroz vreme u Kristalnom Monolitu?
<BR>&nbsp;&nbsp;&nbsp;&nbsp;&nbsp;ANEA: Da, pukovniče. Delovi vaše persone... ali samo delovi... biće ovaploćeni u živom konstruktu čije je ime Šrajk.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: (uz smeh) Ali ja ću takođe doživeti da ga pobedim u borbi?
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;PUKOVNIK FEDMAN KASAD: (sada sa sve jačim smehom, smehom koji zvuči iskreno i neusiljeno) Boga mu... ako je volja Alahova... ako Vaseljena uopšte ima neku dušu, onda je to duša ironije. Ubijem svog neprijatelja, pojedem njegovo srce i neprijatelj se pretvori u mene... a ja u njega. (Nastaje još nekoliko minuta tišine. Vidim da se drvobrod Igdrasil okrenuo i da se ponovo približavamo velikom zakrivljenju Biosfere Zvezdanog Drveta.)
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: Prijateljice Anea, voljena učiteljice, u godinama koje sam provela slušajući te, progonila me je jedna velika tajna.
<BR>&nbsp;&nbsp;&nbsp;&nbsp;&nbsp;ANEA: Šta to, Rejčel?
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: Kroz Prazninu Koja Spaja čula si glasove Drugih... razumnih rasa izvan našeg prostora i vremena, čija sećanja i ličnosti odzvanjaju u mediju Praznine. Zahvaljujući pričesti tvojom krvlju, neki od nas naučili su kako da čuju šapat odjeka tih glasova... glasova Lavova, Tigrova i Medveda, kako ih neki zovu.
<BR>&nbsp;&nbsp;&nbsp;&nbsp;&nbsp;ANEA: Ti si jedna od mojih najboljih učenica, Rejčel. Jednog dana ćeš jasno čuti te glasove. Baš kao što ćeš naučiti da čuješ muziku sfera i preduzmeš taj prvi korak.
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: (odmahuje glavom) To nije moje pitanje, prijateljice Anea. Za mene je tajna bila prisustvo jednog ili više Posmatrača u ljudskom svemiru, koje su poslali ti... Drugi... ti Lavovi, Tigrovi i Medvedi... da bi proučavali čovečanstvo i obavestili o tome te udaljene rase. Je li prisustvo tog... ili tih Posmatrača... bukvalna činjenica?
<BR>&nbsp;&nbsp;&nbsp;&nbsp;&nbsp;ANEA: Jeste.
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: A oni su bili u stanju da poprime obličje čoveka, Proteranog ili Templara?
<BR>&nbsp;&nbsp;&nbsp;&nbsp;&nbsp;ANEA: Posmatrač ili Posmatrači nisu stvorenja kadra da menjaju oblik, Rejčel. Odabrali su da dođu među nas u nekom smrtnom obliku, to je tačno... baš kao što je moj otac bio smrtan, ali je rođen kao kibrid.
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: A taj Posmatrač, ili Posmatrači, posmatraju nas već vekovima?
<BR>&nbsp;&nbsp;&nbsp;&nbsp;&nbsp;ANEA: Da.
<BR>&nbsp;&nbsp;&nbsp;&nbsp;&nbsp;REJČEL VEJNTRAUB: Je li taj Posmatrač... ili jedan od tih Posmatrača... danas sa nama, na ovom drvobrodu, ili za ovim stolom?
<BR>&nbsp;&nbsp;&nbsp;&nbsp;&nbsp;ANEA: (okleva) Rejčel, najbolje je da u ovom trenutku ne kažem više ništa. Postoje oni koji bi takvog Posmatrača istog trena ubili kako bi zaštitili Paks ili odbranili ono što oni smatraju 'ljudskim'. Čak i samo pominjanje postojanja takvog Posmatrača predstavlja veliki rizik za taj entitet. Žao mi je... obećavam ti da će to... ta tajna... biti razrešena u bliskoj budućnosti i da će identitet jednog ili više Posmatrača biti otkriven. I neću to učiniti ja, već sam taj Posmatrač, ili posmatrači.
<BR>&nbsp;&nbsp;&nbsp;&nbsp;&nbsp;TEMPLARSKI ISTINSKI GLAS ZVEZDANOG DRVETA KET ROSTIN: Braćo u Mjuiru, poštovani saveznici Proterani, uvaženi ljudski gosti, voljeni razumni prijatelji, poštovana Ti Koja Podučavaš... završićemo ovu raspravu u drugo vreme i na drugom mestu. Smatram da smo svi saglasni da se uvaži molba Č. Anee da drvobrod Igdrasil pođe u svemir Paksa za tri standardna dana... i da će, uz sreću i hrabrost, tako biti ispunjena drevna templarska proročanstva o Drvetu Bola i vremenu Iskupljenja za svu decu Stare Zemlje.
<BR>&nbsp;&nbsp;&nbsp;&nbsp;&nbsp;Sada ćemo završiti obed i razgovarati o drugim stvarima. Ovaj formalni sastanak je završen, a ono što ostaje od našeg kratkog putovanja mora biti prijateljski razgovor, dobra hrana i sakrament prave kafe odgajene iz zrna ubranih na Staroj Zemlji... u našem zajedničkom domu... na dobroj Zemlji.
<BR>&nbsp;&nbsp;&nbsp;&nbsp;&nbsp;Ovaj sastanak je završen. Rekao sam svoje.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Kasnije te večeri, u toploj svetlosti naše privatne kabine, Anea i ja smo vodili ljubav, govorili o ličnim stvarima i priredili kasnu, drugu večeru sa vinom, zaj-kozjim sirom i svežim hlebom.
<BR>&nbsp;&nbsp;&nbsp;&nbsp;&nbsp;Anea je na trenutak otišla u kuhinjski odeljak i vratila se sa dva nabubrela mehura vina. Ponudivši mi jedan, rekla je: "Evo, Role, ljubavi moja... uzmi ovo i pij."
<BR>&nbsp;&nbsp;&nbsp;&nbsp;&nbsp;"Hvala", rekao sam bez razmišljanja i počeo da prinosim mehur usnama. Onda sam se ukočio. "Je li ovo... da li si..."
<BR>&nbsp;&nbsp;&nbsp;&nbsp;&nbsp;"Da", reče Anea. "To je pričest koju sam za tebe tako mnogo odlagala. Sada je tvoja, ako izabereš da piješ. Ali ne moraš to da učiniš, ljubavi. Ako to ne učiniš, ja ću i dalje prema tebi osećati isto."
<BR>&nbsp;&nbsp;&nbsp;&nbsp;&nbsp;I dalje zagledan u njene oči, iskapio sam vino iz mehura. Imalo je samo ukus vina.
<BR>&nbsp;&nbsp;&nbsp;&nbsp;&nbsp;Anea je plakala. Okrenula je glavu, ali ja sam već video suze u njenim divnim, tamnim očima. Uzeo sam je u naručje i zalebdeli smo zajedno u toploj materičnoj svetlosti.
<BR>&nbsp;&nbsp;&nbsp;&nbsp;&nbsp;"Malena?" šapnuo sam. "Šta je bilo?" Srce me je zabolelo kada sam se zapitao misli li to ona na tog drugog muškarca iz prošlosti, na brak, dete... Od vina sam osećao vrtoglavicu i blagu mučninu. Ili možda nije bilo vino u pitanju.
<BR>&nbsp;&nbsp;&nbsp;&nbsp;&nbsp;Odmahnula je glavom. "Volim te, Role."
<BR>&nbsp;&nbsp;&nbsp;&nbsp;&nbsp;"Volim te, Anea."
<BR>&nbsp;&nbsp;&nbsp;&nbsp;&nbsp;Poljubila mi je vrat i pripila se uz mene. "Zbog onoga što si upravo uradio, za mene, u moje ime, bićeš lovljen i progonjen..."
<BR>&nbsp;&nbsp;&nbsp;&nbsp;&nbsp;Prisilio sam se na kikot. "Hej, malena. Lovljen sam i progonjen od dana kada smo zajedno zajahali onu hoking-prostirku u Dolini Vremenskih Grobnica. Tu nema ničeg novog. Nedostajalo bi mi kada bi Paks prestao da nas juri."
<BR>&nbsp;&nbsp;&nbsp;&nbsp;&nbsp;Nije se osmehnula. Osetio sam njene suze na grlu i grudima dok se još više pripijala uz mene. "Ti ćeš biti prvi među onima koji me slede, Role. Ti ćeš biti vođa u decenijama i decenijama borbe koje tek slede. Bićeš cenjen i omražen, slušan i prezren... poželeće od tebe da naprave boga, mili."
<BR>&nbsp;&nbsp;&nbsp;&nbsp;&nbsp;"Sranje", šapnuo sam svojoj prijateljici u kosu. "Ti znaš da ja nisam nikakav vođa, malena. Sve ove godine koliko se poznajemo ja sam samo sledio. Do đavola... najveći deo vremena proveo sam pokušavajući da te sustignem."
<BR>&nbsp;&nbsp;&nbsp;&nbsp;&nbsp;Anea podiže lice do mog. "Ti si bio moj Odabrani pre nego što sam i rođena, Role Endimione. Kada padnem, ti ćeš nastaviti za nas. Oboje moramo živeti kroz tebe..."
<BR>&nbsp;&nbsp;&nbsp;&nbsp;&nbsp;Stavio sam svoj teški prst na njene usne. Poljupcima sam joj uklonio suze sa obraza i trepavica. "Ne pričaj o padu niti o životu jednog bez drugoga", naredio sam joj. "Moj plan je jednostavan... da ostanem večno sa tobom... kroz sve... da sve podelimo. Ono što se bude dogodilo tebi, malena, dogodiće se i meni. Volim te, Anea." Lebdeli smo zajedno u toplom vazduhu. Držao sam je u naručju.
<BR>&nbsp;&nbsp;&nbsp;&nbsp;&nbsp;"Da", šapnu moja prijateljica, grleći me žestoko. "Volim te, Role. Zajedno. Vreme. Da."
<BR>&nbsp;&nbsp;&nbsp;&nbsp;&nbsp;Onda smo prekinuli razgovor. Osećao sam u našim poljupcima ukus vina i soli iz njenih suza. Vodili smo ljubav više sati, a onda usnuli zajedno, lebdeći prepleteni jedno drugom u zagrljaju kao dva morska stvorenja, kao jedno čudesno složeno morsko stvorenje koje pluta na toploj, lagodnoj plimi.
</TD></TR></TABLE>
<P class="next">
<A HREF=p30.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
