<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%><tr><td>
<H3>20.
<P>&nbsp;&nbsp;&nbsp;&nbsp;&nbsp;Papa Urban XVI: Pošalji duh svoj i biće stvoreni.
<BR>&nbsp;&nbsp;&nbsp;&nbsp;&nbsp;Svi: Obnovićeš sećanje na Zemlju i lice svih svetova u Božjem carstvu.
<BR>&nbsp;&nbsp;&nbsp;&nbsp;&nbsp;Papa Urban XVI: Pomolimo se.
<BR>&nbsp;&nbsp;&nbsp;&nbsp;&nbsp;O, Bože, prosvetlio si Svetim Duhom srca vernih. Dopusti da kroz istog Svetog Duha uvek budemo uistinu mudri i da rado dočekamo Njegovu utehu. Kroz Hrista našeg Gospoda.
<BR>&nbsp;&nbsp;&nbsp;&nbsp;&nbsp;Svi: Amin.
<BR>&nbsp;&nbsp;&nbsp;&nbsp;&nbsp;Papa Urban XVI blagoslovi obeležja Vitezova Plemićkog Reda Svetog Groba Jerusalimskog.
<BR>&nbsp;&nbsp;&nbsp;&nbsp;&nbsp;Papa Urban XVI: Naša pomoć je u ime Gospoda.
<BR>&nbsp;&nbsp;&nbsp;&nbsp;&nbsp;Svi: Koji je sačinio Nebo i zemlju i sve svetove.
<BR>&nbsp;&nbsp;&nbsp;&nbsp;&nbsp;Papa Urban XVI: Neka je Gospod sa vama.
<BR>&nbsp;&nbsp;&nbsp;&nbsp;&nbsp;Svi: I sa tobom.
<BR>&nbsp;&nbsp;&nbsp;&nbsp;&nbsp;Papa Urban XVI: Pomolimo se.
<BR>&nbsp;&nbsp;&nbsp;&nbsp;&nbsp;Čuj, o Gospode, molimo Ti se molitvama i da kroz moć Tvog veličanstva blagosloviš obeležja službe. Štiti svoje sluge koje žele da ih nose, tako da budu jake u zaštiti prava Crkve i brze u odbrani i širenju hrišćanske vere. Kroz Hrista našeg Gospoda.
<BR>&nbsp;&nbsp;&nbsp;&nbsp;&nbsp;Svi: Amin.
<BR>&nbsp;&nbsp;&nbsp;&nbsp;&nbsp;Papa Urban XVI prska ambleme svetom vodicom.
<BR>&nbsp;&nbsp;&nbsp;&nbsp;&nbsp;Ceremonijal-majstor, kardinal Lurdusami, čita dekret o novoimenovanim Vitezovima i onima koji su napredovali u činu. Svaki član ustaje kada čuje svoje ime i ostaje da stoji. U Bazilici se nalazi hiljadu dve stotine osam Vitezova.
<BR>&nbsp;&nbsp;&nbsp;&nbsp;&nbsp;Kardinal Lurdusami navodi imena svih prisutnih po činu, od najnižih do najviših, najpre Vitezova, zatim Sveštenika Vitezova.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Po završetku čitanja, budući Vitezovi kleče. Svi ostali sede.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Papa Urban XVI pita Vitezove: Šta tražite?
<BR>&nbsp;&nbsp;&nbsp;&nbsp;&nbsp;Vitezovi odgovaraju: Tražim da budem imenovan za Viteza Svetog Groba.
<BR>&nbsp;&nbsp;&nbsp;&nbsp;&nbsp;Papa Urban XVI: Danas biti Vitez Svetog Groba znači upustiti se u bitku za Kraljevstvo Hristovo i za proširenje Crkve; i dela milosrđa sa istim duhom vere i ljubavi sa kojim možete dati život u borbi. Da li ste spremni da sledite taj ideal dogod živite?
<BR>&nbsp;&nbsp;&nbsp;&nbsp;&nbsp;Vitezovi odgovaraju: Jesam.
<BR>&nbsp;&nbsp;&nbsp;&nbsp;&nbsp;Papa Urban XVI: Podsećam vas da ako svi muškarci i žene sebe smatraju počastvovanim što ispoljavaju vrline, tim pre bi vojnik u slavi Hrista trebao da bude kao Vitez Isusa Hrista i da koristi svako sredstvo kako bi postupcima i vrlinama pokazao da zaslužuje počast koju je primio i dostojanstvo koje stiče imenovanjem. Da li ste spremni da obećate da ćete poštovati Pravila ovog svetog Reda?
<BR>&nbsp;&nbsp;&nbsp;&nbsp;&nbsp;Vitezovi odgovaraju: Sa blagošću Božjom obećavam da ću poštovati, kao istinski vojnik Hristov, zapovesti Božje, pravila Crkve, naređenja svojih zapovednika na bojnom polju i Pravila ovog svetog Reda.
<BR>&nbsp;&nbsp;&nbsp;&nbsp;&nbsp;Papa Urban XVI: Na osnovu prihvaćenog dekreta, imenujem vas i proglašavam Vojnicima i Vitezovima Svetog Groba našeg Gospoda Isusa Hrista. U ime Oca, Sina i Svetog Duha.
<BR>&nbsp;&nbsp;&nbsp;&nbsp;&nbsp;Vitezovi ulaze u glavni oltar i kleče dok papa blagoslovi Jerusalimski Krst, amblem Reda.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Papa Urban XVI: Primite Krst našeg Gospoda Isusa Hrista kao zaštitu, u ime Oca, Sina i Svetog Duha.
<BR>&nbsp;&nbsp;&nbsp;&nbsp;&nbsp;Posle klečanja ispred Jerusalimskog Krsta, svaki Vitez odgovara:
<BR>&nbsp;&nbsp;&nbsp;&nbsp;&nbsp;Amin.
<BR>&nbsp;&nbsp;&nbsp;&nbsp;&nbsp;Papa Urban XVI vraća se do stolice smeštene na platformi sa oltarom. Kada Njegova Svetost da znak, ceremonijal-majstor kardinal Lurdusami čita dekret za svakog od novoimenovanih Vitezova. Po prozivanju imena svakog Viteza, novoimenovani Vitez prilazi oltaru, klanja se i kleči u velikom prostoru ispred Njegove Svetosti. Jedan Vitez odabran je da predstavlja sve Vitezove koji će biti imenovani, i sada taj Vitez prilazi oltaru.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Papa Urban XVI: Šta zahtevaš?
<BR>&nbsp;&nbsp;&nbsp;&nbsp;&nbsp;Vitez: Želim da budem imenovan za Viteza Svetog Groba.
<BR>&nbsp;&nbsp;&nbsp;&nbsp;&nbsp;Papa Urban XVI: Ponovo te podsećam da svi ljudi moraju sebe smatrati počastvovanim ispoljavanjem vrline, ali tim više vojnik Hristov mora biti počastvovan time što je Vitez Isusa Hrista, tako da ni na koji način ne uprlja svoje ime. Konačno, on treba da pokaže svojim delima i vrlinama da zaslužuje počast koja mu je data i uzvišenost koju je stekao. Da li si spreman da obećaš rečju i istinom da ćeš poštovati pravila ovog svetog vojničkog Reda?
<BR>&nbsp;&nbsp;&nbsp;&nbsp;&nbsp;Vitez stavlja sklopljene šake u ruke Njegove Svetosti.
<BR>&nbsp;&nbsp;&nbsp;&nbsp;&nbsp;Vitez: Izjavljujem i obećavam rečju i istinom Bogu Svemogućem, isusu Hristu, Njegovom Sinu, Blaženoj Devici Mariji, da ću poštovati, kao istinski vojnik Hristov, sve što mi bude naloženo da učinim.
<BR>&nbsp;&nbsp;&nbsp;&nbsp;&nbsp;Njegova Svetost, papa Urban XVI spušta desnu ruku na glavu Viteza.
<BR>&nbsp;&nbsp;&nbsp;&nbsp;&nbsp;Papa Urban XVI: Budi veran i hrabar vojnik našeg Gospoda Isusa Hrista, Vitez Njegovog Svetog groba, jak i srčan, tako da jednog dana budeš primljen u Njegov nebeski dvor.
<BR>&nbsp;&nbsp;&nbsp;&nbsp;&nbsp;Njegova svetost pruža zlatne mamuze Vitezu i govori: Primi ove mamuze koje su simbol tvog reda za čast i odbranu Svetog Groba.
<BR>&nbsp;&nbsp;&nbsp;&nbsp;&nbsp;Vitez ceremonijal-majstor kardinal Lurdusami pruža isukani mač Njegovoj Svetosti koji ga, za uzvrat, drži pred novoimenovanim Vitezom i vraća ga Vitezu ceremonijal-majstoru.
<BR>&nbsp;&nbsp;&nbsp;&nbsp;&nbsp;Ceremonijal-majstor: Primi ovaj mač koji simbolizuje odbranu Svete Crkve Božje i rušenje neprijatelja Hristovog Krsta. Budi obazriv da ga ne koristiš niti njime bilo koga udariš nepravedno.
<BR>&nbsp;&nbsp;&nbsp;&nbsp;&nbsp;Pošto ga Vitez ceremonijal-majstor vrati u kaniju, Njegova Svetost pruža mač novoimenovanom Vitezu.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Papa Urban XVI: Imajte stalno na umu da su Sveci osvojili kraljevstva ne mačem nego verom.
<BR>&nbsp;&nbsp;&nbsp;&nbsp;&nbsp;Ovaj deo ceremonije ponavlja se sa svakim kandidatom. Njegova Svetost papa dobija isukani mač i dodiruje desno rame svakog Viteza tri puta mačem, govoreći: Imenujem te i proglašavam Vojnikom i Vitezom Svetog Groba našeg Gospoda Isusa Hrista. U ime Oca, Sina i Svetog Duha.
<BR>&nbsp;&nbsp;&nbsp;&nbsp;&nbsp;Po vraćanju mača ceremonijal-majstoru, Njegova Svetost stavlja svakome oko vrata Krst, amblem Reda, govoreći: Primi Krst našeg Gospoda Isusa Hrista kao zaštitu i u tu svrhu ponavljaj neprestano: "Znakom Krsta, izbavi nas, o Gospode, od naših neprijatelja."
<BR>&nbsp;&nbsp;&nbsp;&nbsp;&nbsp;Svaki novoimenovani Vitez ustaje, klanja se Njegovoj Svetosti i odlazi zvaničniku najvišem po rangu da od njega primi ogrtač. Potom prima od Viteza pomoćnika beretku koju smesta stavlja na glavu. Zatim odlazi na svoje mesto među redovima klupa.
<BR>&nbsp;&nbsp;&nbsp;&nbsp;&nbsp;Svi ustaju kada Njegova Svetost počne sledeću himnu, koju nastavljaju svi prisutni.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;VENI CREATOR
<BR>&nbsp;&nbsp;&nbsp;&nbsp;&nbsp;Hodi, Sveti Duše, blaženi Tvorče,
<BR>&nbsp;&nbsp;&nbsp;&nbsp;&nbsp;Odmor nađi u dušama našim;
<BR>&nbsp;&nbsp;&nbsp;&nbsp;&nbsp;Hodi sa blaženstvom uz nebesku pomoć
<BR>&nbsp;&nbsp;&nbsp;&nbsp;&nbsp;Da ispuniš srca koja si Ti stvorio.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;O, Utešioče, tebi kličemo,
<BR>&nbsp;&nbsp;&nbsp;&nbsp;&nbsp;Tebi, nebeski daru od Uzvišenog Boga,
<BR>&nbsp;&nbsp;&nbsp;&nbsp;&nbsp;Tebi, izvoru života i plamenu ljubavi,
<BR>&nbsp;&nbsp;&nbsp;&nbsp;&nbsp;I slatkom pomazanju iz visina.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Tebi, sa neznanim sedmostrukim darovima;
<BR>&nbsp;&nbsp;&nbsp;&nbsp;&nbsp;Tebi, naš prstu Božje ruke;
<BR>&nbsp;&nbsp;&nbsp;&nbsp;&nbsp;Tebi, izaslaniče Oca, Tebi
<BR>&nbsp;&nbsp;&nbsp;&nbsp;&nbsp;Koji mač plamenom prožimaš.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Potpali nam čula iz visina,
<BR>&nbsp;&nbsp;&nbsp;&nbsp;&nbsp;Umiri srca onih koji umiru;
<BR>&nbsp;&nbsp;&nbsp;&nbsp;&nbsp;Strpljenjem čvrstim, vrlinom uzvišenom
<BR>&nbsp;&nbsp;&nbsp;&nbsp;&nbsp;Prožmi naša slaba tela.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Oteraj daleko neprijatelje strašne,
<BR>&nbsp;&nbsp;&nbsp;&nbsp;&nbsp;I podari nam sopstveni gnev;
<BR>&nbsp;&nbsp;&nbsp;&nbsp;&nbsp;Tako da sa Tobom kao vođom
<BR>&nbsp;&nbsp;&nbsp;&nbsp;&nbsp;Ne ispustimo pobedu iz ruku.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;O, neka tvoje blaženstvo na nas pređe
<BR>&nbsp;&nbsp;&nbsp;&nbsp;&nbsp;Neka Otac i Sin to znaju;
<BR>&nbsp;&nbsp;&nbsp;&nbsp;&nbsp;I Ti, bezbroj puta priznat,
<BR>&nbsp;&nbsp;&nbsp;&nbsp;&nbsp;Blagosloven od Duha večitog.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Sad Ocu i Sinu, što ustade iz smrti
<BR>&nbsp;&nbsp;&nbsp;&nbsp;&nbsp;Slava nek bude darovana,
<BR>&nbsp;&nbsp;&nbsp;&nbsp;&nbsp;Pred Tobom, e Sveti Mače i Štite,
<BR>&nbsp;&nbsp;&nbsp;&nbsp;&nbsp;Neka sve u Paksu i Nebesima krene.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Njegova Svetost papa Urban XVI: I svi protivnici Hristovi moraju pokleknuti.
<BR>&nbsp;&nbsp;&nbsp;&nbsp;&nbsp;Svi: Amin.
<BR>&nbsp;&nbsp;&nbsp;&nbsp;&nbsp;Njegova Svetost i ceremonijal-majstor izlaze.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Umesto povratka u svoje apostolske odaje, papa je poveo kardinala u malu prostoriju blizu Sikstinske kapele.
<BR>&nbsp;&nbsp;&nbsp;&nbsp;&nbsp;"Soba suza", reče kardinal Lurdusami. "Godinama nisam dolazio ovamo." Bila je to sobica sa mrkim podnim pločicama koje su od starosti poprimile crnu nijansu, sa crvenim tapetama od vunene tkanine, niskom srednjevekovno zasvođenom tavanicom, jakim osvetljenjem iz nekoliko zlatnih zidnih svećnjaka, bez prozora, ali sa teškim i neprikladnim belim draperijama na jednom skerletnom zidu. U sobi jedva da je i bilo nameštaja - usamljeni crveni divan u jednom uglu, mali, crni sto koji je služio kao priručni oltar sa belim platnom, i ram u sredini na kome su visili drevni, požuteli i pomalo uznemirujući stihar i odežda, sa dve bele i besmisleno ukrašene cipele u blizini, čiji su se vrhovi uvijali od starosti.
<BR>&nbsp;&nbsp;&nbsp;&nbsp;&nbsp;"Odežda je pripadala papi Piju XII", reče vrhovni sveštenik. "Ostavio ju je ovde 1939, posle svog izbora. Uzeli smo je iz Vatikanskog Muzeja i smestili tu. Povremeno je obilazimo."
<BR>&nbsp;&nbsp;&nbsp;&nbsp;&nbsp;"Papa Pije XII", razmišljao je naglas kardinal Lurdusami. Državni sekretar je pokušavao da se priseti bilo kakvog posebnog značaja davno mrtvog pape. Mogao je da se seti samo uznemirujućeg kipa Pija XII koji je pre skoro dva milenijuma - godine 1964. - izradio Frančesko Mesina, sada izgnanog u jedan podzemni hodnik ispod Vatikana. Mesinin Pije XII bio je prikazan oštrim potezima, a njegove okrugle naočari bile su prazne kao duplje u lobanji, desna ruka bila mu je defanzivno podignuta - koščati prsti ispruženi - kao da pokušava da otera zlo svog vremena.
<BR>&nbsp;&nbsp;&nbsp;&nbsp;&nbsp;"Ratni papa?" nagađao je Lurdusami.
<BR>&nbsp;&nbsp;&nbsp;&nbsp;&nbsp;Papa Urban XVI umorno odmahnu glavom. Na čelu je imao crveni pečat tamo gde mu je stajala teška, zlatom opervažena mitra tokom duge svetkovine imenovanja. "Ono što nas zanima nije njegova vladavina za vreme svetskog rata na Staroj Zemlji", reče Sveti Otac, "već složeni sporazumi koje je morao da sklopi sa samim srcem mraka kako bi sačuvao Crkvu i Vatikan."
<BR>&nbsp;&nbsp;&nbsp;&nbsp;&nbsp;Lurdusami sporo klimnu glavom. "Nacisti i fašisti", promrmlja. "Naravno." Paralela sa Srži nije bila bez smisla.
<BR>&nbsp;&nbsp;&nbsp;&nbsp;&nbsp;Papine sluge poslužile su čaj na stolu i državni sekretar sada je postupio kao lični sluga Njegove Svetosti, nasuvši čaj u krhku porcelansku šolju da bi je odneo drugom čoveku. Papa Urban XVI umorno klimnu glavom uz znak zahvalnosti i srknu vrelu tečnost. Lurdusami se vrati na svoje mesto u sredini sobe blizu drevne okačene odeće i kritički pogleda vrhovnog sveštenika. Srce ga ponovo muči. Zar ćemo morati uskoro ponovo da prođemo kroz vaskrsenje i izborni sabor?
<BR>&nbsp;&nbsp;&nbsp;&nbsp;&nbsp;"Da li si primetio ko je izabran za predstavnika Vitezova?" upita papa, sad snažnijim glasom. Pogleda ga prodornim, tužnim očima.
<BR>&nbsp;&nbsp;&nbsp;&nbsp;&nbsp;Izbačen iz ravnoteže, Lurdusami je bio primoran da razmisli na sekund. "Oh, da... negdašnji vrhovni izvršni funkcioner Merkantilusa. Isozaki. On će biti Vitez koji će formalno predvoditi Krstaški pohod na Kasiopeju 4614."
<BR>&nbsp;&nbsp;&nbsp;&nbsp;&nbsp;"Da bi okajao grehe." Njegova Svetost se osmehnu.
<BR>&nbsp;&nbsp;&nbsp;&nbsp;&nbsp;Lurdusami protrlja podvaljak. "To može biti mnogo ozbiljnija kazna nego što je Č. Isozaki računao, Vaša Svetosti."
<BR>&nbsp;&nbsp;&nbsp;&nbsp;&nbsp;Papa diže pogled. "Predskazani su ozbiljni gubici?"
<BR>&nbsp;&nbsp;&nbsp;&nbsp;&nbsp;"Oko četrdeset odsto poginulih", grmnu Lurdusami. "Od toga polovina bez mogućnosti vaskrsavanja. Borbe u tom sektoru bile su veoma, veoma teške."
<BR>&nbsp;&nbsp;&nbsp;&nbsp;&nbsp;"A drugde?"
<BR>&nbsp;&nbsp;&nbsp;&nbsp;&nbsp;Lurdusami uzdahnu. "Nemiri su se proširili na šezdesetak svetova Paksa, Vaša Svetosti. Oko tri miliona ih je podleglo Zarazi i odbacilo kruciformu. Borbe su u toku, ali vlasti Paksa mogu da se izbore sa tim. Na Renesansi Vektor je najgore... oko tri četvrtine miliona zaraženih, a zaraza se širi veoma, veoma brzo."
<BR>&nbsp;&nbsp;&nbsp;&nbsp;&nbsp;Papa umorno klimnu glavom i srknu čaj. "Reci nam nešto pozitivno, Simone Avgustino."
<BR>&nbsp;&nbsp;&nbsp;&nbsp;&nbsp;"Kurirska sonda prebacila se iz sistema T'ien Šan neposredno pre svetkovine", reče kardinal. "Dešifrovali smo odmah holo poruku kardinala Mustafe."
<BR>&nbsp;&nbsp;&nbsp;&nbsp;&nbsp;Papa podiže šolju sa tacnom i sačeka.
<BR>&nbsp;&nbsp;&nbsp;&nbsp;&nbsp;"Sreli su se sa Đavolovim Detetom", reče Lurdusami. "Sreli su je u Dalaj Laminoj palati."
<BR>&nbsp;&nbsp;&nbsp;&nbsp;&nbsp;"I..." podstaknu ga Njegova Svetost.
<BR>&nbsp;&nbsp;&nbsp;&nbsp;&nbsp;"Ništa nije preduzeto zbog prisustva demona Šrajka", reče Lurdusami, bacivši pogled na beleške komlog disključa na ručnom zglobu. "Ali identifikacija je sigurna. Dete po imenu Anea... sada je, naravno, u svojim dvadesetim po standardu... njen telohranitelj Rol Endimion koga smo uhapsili i izgubili na Mare Infinitusu pre više od devet godina... i drugi."
<BR>&nbsp;&nbsp;&nbsp;&nbsp;&nbsp;Papa dodirnu tanke usne mršavim prstima. "A Šrajk?"
<BR>&nbsp;&nbsp;&nbsp;&nbsp;&nbsp;"Pojavio se samo kada su devojci zapretili... oficiri... Albedove plemenite garde", reče kardinal Lurdusami. "A onda je nestao. Nije bilo borbe."
<BR>&nbsp;&nbsp;&nbsp;&nbsp;&nbsp;"Ali kardinal Mustafa je propustio da iskoristi tu priliku?" upita papa.
<BR>&nbsp;&nbsp;&nbsp;&nbsp;&nbsp;Lurdusami klimnu glavom.
<BR>&nbsp;&nbsp;&nbsp;&nbsp;&nbsp;"A ti i dalje misliš da je Mustafa prava osoba za taj posao?" promrmlja papa Urban XVI.
<BR>&nbsp;&nbsp;&nbsp;&nbsp;&nbsp;"Da, Sveti Oče. Sve ide po planu. Nadali smo se da ćemo uspostaviti kontakt pre samog hapšenja."
<BR>&nbsp;&nbsp;&nbsp;&nbsp;&nbsp;"A Rafael?" upita papa.
<BR>&nbsp;&nbsp;&nbsp;&nbsp;&nbsp;"Još mu nema ni traga", reče državni sekretar, "ali Mustafa i admiral Vu sigurni su da će se De Soja pojaviti u sistemu T'ien Šan pre vremena određenog za preuzimanje devojke."
<BR>&nbsp;&nbsp;&nbsp;&nbsp;&nbsp;"Svakako se molimo da bude tako", reče vrhovni sveštenik. "Da li znaš, Simone Avgustino, koliko je štete taj odbegli brod naneo Krstaškom pohodu?"
<BR>&nbsp;&nbsp;&nbsp;&nbsp;&nbsp;Lurdusami je znao da je pitanje retoričko. On, Sveti Otac i nervozni admirali Flote Paksa pet godina su lupali glavu nad izveštajima o borbenim akcijama, spiskovima gubitaka u ljudstvu i tonaži. Rafael i njegov prevrtljivi kapetan De Soja umalo nisu bili zarobljeni ili uništeni mnogo puta, ali uvek bi uspeli da umaknu u svemir Proteranih, ostavljajući za sobom razbacane konvoje, zatumbane olupine i razorene ratne brodove Paksa. Neuspeh Flote Paksa da uhvati jednog jedinog odbeglog arhanđela postao je sramota Flote i najbolje čuvana tajna u Paksu.
<BR>&nbsp;&nbsp;&nbsp;&nbsp;&nbsp;A tome će sada doći kraj.
<BR>&nbsp;&nbsp;&nbsp;&nbsp;&nbsp;"Albedovi Elementi kalkulišu sa devedeset četiri odsto verovatnoće da će De Soja prihvatiti naš mamac", reče kardinal.
<BR>&nbsp;&nbsp;&nbsp;&nbsp;&nbsp;"Koliko je prošlo otkad su Flota Paksa i Sveta Kancelarija podmetnuli informaciju?" upita papa, dovršivši čaj i spustivši pažljivo šolju i tacnu na rub divana.
<BR>&nbsp;&nbsp;&nbsp;&nbsp;&nbsp;"Pet standardnih nedelja", reče Lurdusami. "Sredili smo da bude šifrovana u AI na jednom bakljobrodu iz pratnje koji je Rafael zaskočio na rubu sistema Ofijuči. Ali tako teško šifrovana da ni sistemi na Rafaelu koje su Proterani poboljšali ne mogu da je dešifruju."
<BR>&nbsp;&nbsp;&nbsp;&nbsp;&nbsp;"Zar De Soja i njegovi neće nanjušiti zamku?" razmišljao je naglas čovek koji je nekada bio otac Lenar Hojt.
<BR>&nbsp;&nbsp;&nbsp;&nbsp;&nbsp;"Ne verujem, Vaša Svetosti", reče kardinal. "Koristili smo isti obrazac šifriranja i ranije da bismo De Soji davali pouzdane informacije, i..."
<BR>&nbsp;&nbsp;&nbsp;&nbsp;&nbsp;Papa naglo diže glavu. "Kardinale Lurdusami", reče on oštro, "da li to hoćete da nam kažete da ste žrtvovali nedužne brodove i živote Paksa... živote koji se ne mogu vaskrsnuti... samo da biste obezbedili da odmetnici ovu informaciju smatraju pouzdanom?"
<BR>&nbsp;&nbsp;&nbsp;&nbsp;&nbsp;"Da, Sveti Oče", reče Lurdusami.
<BR>&nbsp;&nbsp;&nbsp;&nbsp;&nbsp;Papa ispusti dah i klimnu glavom. "Žalosno, ali razumljivo... imajući u vidu sve ono što je ugroženo."
<BR>&nbsp;&nbsp;&nbsp;&nbsp;&nbsp;"Pored toga", nastavi kardinal, "izvesni oficiri u posadi broda ostavljenog da ga Rafael zarobi bili su... ovaj... obrađeni... od strane Svete Kancelarije tako da i oni imaju informaciju o tome kada nameravamo da napadnemo devojku Aneu i svet T'ien Šan."
<BR>&nbsp;&nbsp;&nbsp;&nbsp;&nbsp;"I sve je to pripremljeno mesecima unapred?" upita papa.
<BR>&nbsp;&nbsp;&nbsp;&nbsp;&nbsp;"Da, Vaša Svetosti. To je prednost koju smo stekli zahvaljujući Savetniku Albedu i Srži kada su oni pre nekoliko meseci registrovali aktiviranje dalekobacača na T'ien Šanu."
<BR>&nbsp;&nbsp;&nbsp;&nbsp;&nbsp;Vrhovni sveštenik spusti šake na butine zastrte mantijom. Prsti su mu bili plavičasti. "A to bekstvo sada je uskraćeno Đavolovom Detetu?"
<BR>&nbsp;&nbsp;&nbsp;&nbsp;&nbsp;"Potpuno", reče kardinal. "Džibril je istopio čitavu planinu oko portala dalekobacača. Sam dalekobacač je gotovo neuništiv, Vaša Svetosti, ali u ovom trenutku zakopan je ispod sloja stenja debelog dvadeset metara."
<BR>&nbsp;&nbsp;&nbsp;&nbsp;&nbsp;"A Srž je sigurna da je to jedini dalekobacač na T'ien Šanu?"
<BR>&nbsp;&nbsp;&nbsp;&nbsp;&nbsp;"Sasvim sigurna, Sveti Oče."
<BR>&nbsp;&nbsp;&nbsp;&nbsp;&nbsp;"A pripreme za sukob sa De Sojom i njegovim odbeglim arhanđelom?"
<BR>&nbsp;&nbsp;&nbsp;&nbsp;&nbsp;"Pa, admiral Vu će doći ovamo da razmotrimo taktičke pojedinosti, Vaša Svetosti..."
<BR>&nbsp;&nbsp;&nbsp;&nbsp;&nbsp;"Imamo poverenja u tvoj uopšteni opis, Simone Avgustino."
<BR>&nbsp;&nbsp;&nbsp;&nbsp;&nbsp;"Zahvaljujem, Sveti Oče. Flota Paksa razmestila je pedeset osam krstarica-arhanđela planetne klase u sistemu T'ien Šan. Oni su skriveni tamo proteklih šest standardnih nedelja..."
<BR>&nbsp;&nbsp;&nbsp;&nbsp;&nbsp;"Izvini, Simone Avgustino", promrmlja papa. "Ali kako to mogu da se sakriju pedeset osam borbenih krstarica klase arhanđeo?"
<BR>&nbsp;&nbsp;&nbsp;&nbsp;&nbsp;Kardinal se osmehnu usiljeno. "Isključili su pogon i ostali da lebde na strateškim tačkama unutar pojasa asteroida u sistemu, kao i u spoljnjem Kuiperovom pojasu, Vaša Svetosti. Nikako se ne mogu otkriti. Spremni su za skok samo sekund posle obaveštenja."
<BR>&nbsp;&nbsp;&nbsp;&nbsp;&nbsp;"Rafael ovog puta neće umaći?"
<BR>&nbsp;&nbsp;&nbsp;&nbsp;&nbsp;"Ne, Vaša Svetosti", reče kardinal Lurdusami. "Glave jedanaest zapovednika Flote Paksa zavise od uspeha ove zasede."
<BR>&nbsp;&nbsp;&nbsp;&nbsp;&nbsp;"Ostavili smo petinu svoje flote arhanđela da lebdi nedeljama u tom sistemu u Zabačenosti i time ozbiljno kompromitovali delotvornost Krstaškog pohoda protiv Proteranih, kardinale Lurdusami."
<BR>&nbsp;&nbsp;&nbsp;&nbsp;&nbsp;"Da, Vaša Svetosti." Kardinal spusti dlanove na mantiju i iznenadi se kada shvati da su mu dlanovi vlažni. Pored jedanaest glava iz Flote Paksa koje su zavisile od uspeha ove misije, Lurdusami je znao da je i njegova budućnost u pitanju.
<BR>&nbsp;&nbsp;&nbsp;&nbsp;&nbsp;"Isplatiće se kada uništimo tog pobunjenika", promrmlja papa.
<BR>&nbsp;&nbsp;&nbsp;&nbsp;&nbsp;Lurdusami oštro udahnu.
<BR>&nbsp;&nbsp;&nbsp;&nbsp;&nbsp;"Pretpostavljamo da će brod i kapetan De Soja biti uništeni, a ne zarobljeni", reče Njegova Svetost.
<BR>&nbsp;&nbsp;&nbsp;&nbsp;&nbsp;"Da, Sveti Oče. Naređeno je da se brod raznese u atome."
<BR>&nbsp;&nbsp;&nbsp;&nbsp;&nbsp;"Ali nećemo nauditi deteu?"
<BR>&nbsp;&nbsp;&nbsp;&nbsp;&nbsp;"Ne, Sveti Oče. Preduzete su sve mere predostrožnosti da osiguramo da prenosilac zaraze po imenu Anea bude zarobljen živ."
<BR>&nbsp;&nbsp;&nbsp;&nbsp;&nbsp;"To je veoma važno, Simone Avgustino", promrmlja papa. Činilo se da šapuće sebi. Već su stotinu puta razmotrili te pojedinosti. "Moramo devojku uhvatiti živu. Ostali sa njom... mogu se žrtvovati... ali devojku moramo zarobiti. Ispričaj nam još jednom kakav je postupak."
<BR>&nbsp;&nbsp;&nbsp;&nbsp;&nbsp;Kardina Lurdusami zatvori oči. "Čim presretnemo i uništimo Rafaela, brodovi Srži ući će na orbitu oko T'ien Šana i onesposobiti stanovništvo planete."
<BR>&nbsp;&nbsp;&nbsp;&nbsp;&nbsp;"Zasuće ih zrakom smrti", promrmlja Njegova Svetost.
<BR>&nbsp;&nbsp;&nbsp;&nbsp;&nbsp;"Ne... tehnički", reče kardinal. "Kao što znate, Srž nas uverava da se rezultati ove tehnike mogu poništiti. To je radije izazivanje stalne kome."
<BR>&nbsp;&nbsp;&nbsp;&nbsp;&nbsp;"Da li će i ovog puta biti transportovani milioni tela, Simone Avgustino?"
<BR>&nbsp;&nbsp;&nbsp;&nbsp;&nbsp;"Isprva ne, Vaša Svetosti. Naše specijalne ekipe spustiće se na planetu, pronaći devojku i preneti je u konvoj arhanđela koji će je dovesti ovamo, na Pacem, gde će biti oživljena, izolovana, ispitana i..."
<BR>&nbsp;&nbsp;&nbsp;&nbsp;&nbsp;"Pogubljena", uzdahnu papa. "Da bi se tim milionima pobunjenika na šezdeset svetova pokazalo da njihovog nabeđenog mesije više nema."
<BR>&nbsp;&nbsp;&nbsp;&nbsp;&nbsp;"Da, Vaša Svetosti."
<BR>&nbsp;&nbsp;&nbsp;&nbsp;&nbsp;"A šta misliš, kada će kapetan De Soja zagristi mamac i pojaviti se da bi bio uništen?"
<BR>&nbsp;&nbsp;&nbsp;&nbsp;&nbsp;Kardinal Lurdusami pogleda na komlog. "Za par sati, Vaša Svetosti. Za par sati."
<BR>&nbsp;&nbsp;&nbsp;&nbsp;&nbsp;"Pomolimo se za uspešan svršetak", šapnu papa. "Pomolimo se za izbavljenje naše Crkve i naše rase."
<BR>&nbsp;&nbsp;&nbsp;&nbsp;&nbsp;Oba muškarca pognuše glavu u Sobi suza.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;U danima odmah posle povratka iz Dalaj Lamine palate u Potali, vidim prve naznake punog raspona Aneinih planova i moći.
<BR>&nbsp;&nbsp;&nbsp;&nbsp;&nbsp;Zapanjen sam prijemom po povratku. Rejčel i Teo jecaju dok grle Aneu. A. Betik me pljeska po leđima preostalom rukom, a obema me grli. Obično lakonski Džigme Norbu najpre grli Džordža Caronga, a onda prolazi redom kraj nas hodočasnika i grli nas sve, lijući suze niz mršavo lice. Čitav Hram pojavio se da nam kliče, pljeska i plače. Tada shvatam da mnogi nisu očekivali da se mi - ili makar Anea - vratimo sa prijema kome je prisustvovao Paks. Tada shvatam koliko je za naš povratak bilo malo izgleda.
<BR>&nbsp;&nbsp;&nbsp;&nbsp;&nbsp;Dajemo se na posao dovršetka rekonstrukcije Hsuan-k'ung Šua. Ja radim sa Ljomom, A. Betikom i visinskim monterima na poslednjim detaljima najviše promenade, dok Anea, Rejčel i Teo nadgledaju posao na pojedinostima u čitavoj građevini.
<BR>&nbsp;&nbsp;&nbsp;&nbsp;&nbsp;Te večeri, mogu da mislim samo na rani odlazak u krevet sa svojom voljenom, a po našim žurnim, ali strasnim poljupcima u prvih nekoliko minuta nasamo na visokom gazištu posle zajedničke večere nagađam da i Anea uzvraća jednakom željom za trenutnom i silnom prisnošću. Ali ovo je jedno od njenih zakazanih večeri 'grupe za raspravu' - kako se ispostavlja, njeno poslednje - i na platformi središnje gompe nalazi se više od stotinu ljudi dok se spušta mrak. Na sreću, monsuni još nisu naišli, posle prvog predznaka njihove sive kiše, i veče je divno dok sunce zalazi zapadno od grebena K'un Lun. Buktinje pucketaju duž stepeništa glavne osovine, uz lepetanje molitvenih barjaka.
<BR>&nbsp;&nbsp;&nbsp;&nbsp;&nbsp;Zapanjen sam nekim od prisutnih ove noći: Tromo Troči iz Domua vratio se iz Potale uprkos svojoj izjavi da treba da pođe na zapad sa robom; Dordže Famo je tamo sa svih devet svojih omiljenih sveštenica; tu su brojni slavni gosti sa prijema u palati - mahom mlađi ljudi - a najmlađi i najslavniji od svih, u pokušaju da se pojavi inkognito, u običnoj crvenoj odori i kapuljači, jeste Dalaj Lama lično, bez svog regenta i velikog kancelara, samo u pratnji svog telohranitelja i glavnog telala, Karla Linge Vilijema Ajhedžija.
<BR>&nbsp;&nbsp;&nbsp;&nbsp;&nbsp;Stojim u zadnjem delu prepune prostorije. Duže od sata, grupa za raspravu je upravo to, uz povremeno Aneino vođenje, ali nikada i dominaciju. Ali njihova pitanja ubrzo okreću razgovor prema njoj. Shvatam da je ona majstor tantričkog i zen budizma i da odgovara kaluđerima koji su proveli decenije u ovladavanju ovim disciplinama u koanu i Darmi. Kaluđeru koji želi da zna zbog čega ne treba da prihvate Paksovu ponudu besmrtnosti kao oblik ponovnog rođenja ona navodi Budu koji je podučavao da se nijedan pojedinac ne rađa iznova i da su sve stvari podložne annicci - zakonu promenljivosti - a zatim obrazlaže doktrinu anatte, bukvalno 'ne-sebe', Budinog poricanja da postoji išta slično ličnom entitetu znanom kao duša.
<BR>&nbsp;&nbsp;&nbsp;&nbsp;&nbsp;Odgovarajući na novo pitanje o smrti, Anea navodi jedan zen koan:
<BR>&nbsp;&nbsp;&nbsp;&nbsp;&nbsp;"Jedan kaluđer reče Tozanu: 'Kaluđer je umro; kuda je otišao?' Tozan odgovori: 'Posle požara, vlat trave.'"
<BR>&nbsp;&nbsp;&nbsp;&nbsp;&nbsp;"Č. Anea", kaže Kuku Se, kojoj je lice snažno porumenelo, "da li to znači mu?"
<BR>&nbsp;&nbsp;&nbsp;&nbsp;&nbsp;Anea me je naučila da je mu elegantan zen koncept koji bi se mogao prevesti sa - "Povuci pitanje."
<BR>&nbsp;&nbsp;&nbsp;&nbsp;&nbsp;Moja prijateljica se osmehuje. Ona sedi najdalje od vrata, na otvorenom, blizu otvorenog zida sobe, a zvezde su jarke i vidljive iznad Svete Planine Severa. Znamenje još nije izišlo.
<BR>&nbsp;&nbsp;&nbsp;&nbsp;&nbsp;"Znači to donekle", kaže ona tiho. Soba je utihnula da bi je čula. "To takođe znači da je kaluđer odapeo papke. Nije on otišao bilo kuda - i još važnije, otišao je nikuda. Ali ni život nije otišao nikuda. On se nastavlja, u drugom obliku. Srca rastužuje kaluđerova smrt, ali život nije umanjen. Ništa nije uklonjeno iz ravnoteže života u Vaseljeni. A ipak, čitava Vaseljena - reprodukovana u kaluđerovom umu i srcu - i sama je umrla. Sepo je jednom rekao Genši: 'Kaluđer Šinso pitao me je kuda je otišao izvestan mrtav kaluđer, a ja sam mu rekao da je led postao voda.' Genša je rekao: 'To je u redu, ali ja mu ne bih odgovorio tako.' 'Šta bi ti rekao?' upitao je Sepo. Genša je odgovorio: 'To je kao voda koja se vraća vodi.'"
<BR>&nbsp;&nbsp;&nbsp;&nbsp;&nbsp;Posle trenutka tišine, neko u prednjem delu prostorije kaže: "Ispričaj nam o Praznini Koja Spaja."
<BR>&nbsp;&nbsp;&nbsp;&nbsp;&nbsp;"Jednom davno", otpočinje Anea kao što uvek otpočinje takve stvari, "postojala je Praznina. A Praznina je bila izvan vremena. U stvarnom smislu reči, Praznina je bila siroče vremena... siroče prostora.
<BR>&nbsp;&nbsp;&nbsp;&nbsp;&nbsp;Ali Praznina nije poticala od vremena, niti od prostora, a ponajmanje od Boga. Niti je Praznina Koja Spaja Bog. Uistinu, Praznina se razvijala dugo pošto su vreme i prostor postavili granice Vaseljene, ali nesputana vremenom, neograničena prostorom, Praznina Koja Spaja curela je napred i natrag kroz kontinuum sve do početka stvari u Velikom Prasku i njihovog kraja u Malom Cviljenju."
<BR>&nbsp;&nbsp;&nbsp;&nbsp;&nbsp;Anea tu zastaje i diže ruke do slepoočnica pokretom koji nisam video kod nje još otkad je bila dete. Te noći ne izgleda kao dete. Oči su joj umorne, ali žive. Oko tih očiju nalaze se bore umora ili brige. Volim njene oči.
<BR>&nbsp;&nbsp;&nbsp;&nbsp;&nbsp;"Praznina Koja Spaja je umna stvar", kaže čvrsto. "Potiče od umnih stvari - od kojih mnoge, opet, stvaraju umne stvari.
<BR>&nbsp;&nbsp;&nbsp;&nbsp;&nbsp;Praznina Koja Spaja sašivena je od kvantnih stvari, protkana Plankovim svemirom, Plankovim vremenom, leži ispod i oko prostor/vremena kao jorganska navlaka oko i ispod ispuna od vate. Praznina Koja Spaja nije ni mistična ni metafizička, ona potiče od fizičkih zakona Vaseljene i reaguje na njih, ali predstavlja proizvod te evoluirajuće Vaseljene. Praznina je sazdana od misli i osećanja. To je proizvod svesti Vaseljene o sebi. A to nisu samo ljudske misli i osećanja - Praznina Koja Spaja je kompozit stotina hiljada razumnih rasa kroz milijardu godina u vremenu. To je jedina konstanta u evoluciji Vaseljene - jedini zajednički element za rase koje će evoluirati, rasti, cvetati, bledeti i izumirati milionima godina i stotinama miliona svetlosnih godina udaljene jedne od drugih. A postoji samo jedan ključ za ulazak u Prazninu Koja Spaja..."
<BR>&nbsp;&nbsp;&nbsp;&nbsp;&nbsp;Anea ponovo zastaje. Njena mlada prijateljica Rejčel sedi blizu nje, ukrštenih nogu, pažljiva. Prvi put primećujem da je Rejčel - žena na koju sam bio blesavo ljubomoran ovih proteklih nekoliko meseci - uistinu prelepa: bakarno-smeđa kosa kratka i kovrdava, obrazi rumeni, krupne zelene oči prošarane smeđim mrljicama. Otprilike je Aneinih godina, u ranim dvadesetim, po standardu, i poprimila je zlatnomrki ten u mesecima rada na visinama, pod žutim suncem T'ien Šana.
<BR>&nbsp;&nbsp;&nbsp;&nbsp;&nbsp;Anea dodiruje Rejčelino rame.
<BR>&nbsp;&nbsp;&nbsp;&nbsp;&nbsp;"Ova moja prijateljica bila je beba kada je njen otac otkrio zanimljivu činjenicu o Vaseljeni", kaže Anea. "Njen otac, naučnik po imenu Sol, bio je decenijama opsednut istorijskim odnosom Boga i čoveka. Onda jednog dana, u ekstremnim okolnostima, kada je bio suočen sa mogućnošću da drugi put izgubi kćerku, Solu je darovan satori - video je u potpunosti i intuitivno ono što su samo malobrojni imali povlasticu da vide jasno u milion godina naših sporih razmišljanja... Sol je shvatio da je ljubav stvarna i jednaka sila u Vaseljeni... podjednako stvarna kao elektromagnetizam ili slaba nuklearna sila. Stvarna kao gravitacija, tako da njome vlada mnogo istih zakona. Na primer, zakon obrnutih kvadrata često deluje sasvim pouzdano na ljubav kao i na gravitaciono privlačenje.
<BR>&nbsp;&nbsp;&nbsp;&nbsp;&nbsp;Sol je uvideo da je ljubav vezivna sila Praznine Koja Spaja, nit i tkanje odežde. I u tom trenu satorija, Sol je shvatio da čovečanstvo nije jedina vezilja te zamamne tapiserije. Sol je na tren ugledao Prazninu Koja Spaja i silu ljubavi iza nje, ali nije mogao da pristupi tom medijumu. Ljudska bića, koja su tek nedavno evoluirala iz naših rođaka, primata, još nisu stekla čulna svojstva da jasno vide ili uđu u Prazninu Koja Spaja.
<BR>&nbsp;&nbsp;&nbsp;&nbsp;&nbsp;Kažem 'tek nedavno' zato što se svim ljudskim bićima otvorenog srca i uma retko, ali snažno ukazivao predeo Praznine. Baš kao što zen nije religija, ali jeste religija, tako ni Praznina Koja Spaja nije stanje uma, ali ujedno jeste stanje uma. Praznina je u potpunosti verovatnoća kao stojeći talasi, u međudejstvu sa onim frontom stojećih talasa koji predstavlja ljudski um i ličnost. Prazninu Koja Spaja dodirujemo svi mi koji smo plakali od sreće, opraštali se sa voljenim, bili ushićeni orgazmom, stajali nad grobom voljenoga ili gledali kako nam beba prvi put otvara oči."
<BR>&nbsp;&nbsp;&nbsp;&nbsp;&nbsp;Anea gleda u mene dok govori i ja osećam kako mi se mišice ježe.
<BR>&nbsp;&nbsp;&nbsp;&nbsp;&nbsp;"Praznina Koja Spaja uvek je ispod i iznad površine naših misli i čula", nastavlja ona. "Nevidljiva, ali prisutna kao disanje voljene osobe kraj nas, u noći. Njeno stvarno, ali nepristupačno prisustvo u našoj Vaseljeni jeste jedan od glavnih razloga za to što naša vrsta smišlja mitove i religije, razloga za našu tvrdoglavu, slepu veru u vančulne moći, telepatiju i predskazanja, u demone i polubogove, vaskrsavanje i reinkarnaciju, duhove i mesije i toliko mnogo drugih kategorija gotovo ali ne baš sasvim zadovoljavajućeg sranja."
<BR>&nbsp;&nbsp;&nbsp;&nbsp;&nbsp;Stotinak kaluđera, radnika, intelektualaca, političara i svetih ljudi i žena koji slušaju malo se meškolji na ovu tvrdnju. Vetar napolju jača i platforma se blago ljulja, onako kako je i bila projektovana. Grmljavina tutnji odnekud južno od Džo-kunga.
<BR>&nbsp;&nbsp;&nbsp;&nbsp;&nbsp;"Takozvane 'Četiri tvrdnje Zen sekte' pripisane Bodidarmi u šestom veku gotovo su savršeni putokazi za pronalaženje Praznine Koja Spaja, ili makar za pronalaženje njenih obrisa kao odsustva buke sa drugih svetova", nastavlja Anea. "Prvo, bez zavisnosti od reči i slova. Reči su svetlost i zvuk našeg postojanja, munja koja obasjava noć. Prazninu Koja Spaja treba pronaći u najdubljim tajnama i tišinama stvari... na mestu gde obitava detinjstvo.
<BR>&nbsp;&nbsp;&nbsp;&nbsp;&nbsp;Drugo, naročita transmisija izvan Svetih zapisa. Umetnici prepoznaju druge umetnike čim se olovka da u pokret. Muzičar može da prepozna drugog muzičara među milionima onih koji sviraju note čim muzika počne. Pesnici iščeprkaju druge pesnike posle samo nekoliko slogova, naročito tamo gde se odbace obično značenje i oblici poezije. Čora je pisao:
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Dva su došla amo,
<BR>&nbsp;&nbsp;&nbsp;&nbsp;&nbsp;Dva odletela
<BR>&nbsp;&nbsp;&nbsp;&nbsp;&nbsp;Leptira.
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;...a u peći još toploj od spaljenih reči i slika ostaje zlato dubljih stvari, ono što su R. H. Blajt i Frederik Frank nekada nazivali 'tamni plamen života koji gori u svemu'... i 'gledanje trbuhom, ne okom; 'utrobom saučešća.'
<BR>&nbsp;&nbsp;&nbsp;&nbsp;&nbsp;Biblija laže. Kuran laže. Talmud i Tora lažu. Novi zavet laže. Sutta-pitaka, Nikaye, Itivuttaka i Dhammapada lažu. Bodisatva i Amitabha lažu. Knjiga mrtvih laže. Tiptaka laže. Svi sveti spisi lažu... baš kao što ja lažem dok vam sada ovo pričam.
<BR>&nbsp;&nbsp;&nbsp;&nbsp;&nbsp;Sve te svete knjige lažu ne sa namerom ili zbog propusta u izražavanju, već zbog same svoje prirode kojom su svedene na reči; sve slike, pravila, zakoni, kanoni, navodi, parabole, zapovesti, koani, zazeni i propovedi u tim divnim knjigama na kraju ne uspevaju stoga što samo dodaju nove reči između ljudskog bića koje traga za prosvetljenjem i opažanja Praznine Koja Spaja.
<BR>&nbsp;&nbsp;&nbsp;&nbsp;&nbsp;Treće, drektno ukazivanje na ljudsku dušu. Zen, koji je najbolje razumeo Prazninu najjasnije ustanovivši njeno odsustvo, rvao se sa problemom pokazivanja bez prsta, stvaranja te veštine bez medijuma, osluškivanja moćnog zvuka u bezvučnom vakuumu. Šiki je napisao:
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Ribarsko selo;
<BR>&nbsp;&nbsp;&nbsp;&nbsp;&nbsp;Igra pod mesecom,
<BR>&nbsp;&nbsp;&nbsp;&nbsp;&nbsp;Po mirisu sirove ribe.'
<BR>&nbsp;&nbsp;&nbsp;&nbsp;&nbsp;
<BR>&nbsp;&nbsp;&nbsp;&nbsp;&nbsp;Ovo je - a pri tom ne mislim na pesmu - suština traganja za ključem portala Praznine Koja Spaja. Stotinu hiljada rasa na milion svetova u davno prošlim danima imalo je svoja sela bez kuća, svoju igru pod mesecom na svetovima bez meseca, miris sirove ribe u okeanima bez riba. Ovo se može podeliti sa drugima izvan vremena, izvan reči, izvan raspona postojanja rase.
<BR>&nbsp;&nbsp;&nbsp;&nbsp;&nbsp;Četvrto, uvid u sopstvenu prirodu i uzdizanje do Bude. Za ovo nisu potrebne ni decenije zazena, krštenje u Crkvi, niti razmatranje Kurana. Priroda Bude je, na kraju krajeva, suština ljudskog bivstva koja preostane na kraju. Svaki cvet postiže svoju prirodu cveta. Divlji pas ili slepa zaj-koza dostižu svoju pseću ili zaj-kozju prirodu. Mestu - bilo kom mestu - darovana je njegova priroda mesta. Samo se čovečanstvo bori da postane ono što jeste i ne uspeva u tome. Razlozi su mnogobrojni i složeni, ali sve potiče iz činjenice da smo evoluirali kao jedan od samouviđanjnih organa evoluirajuće Vaseljene. Može li oko videti sebe?"
<BR>&nbsp;&nbsp;&nbsp;&nbsp;&nbsp;Anea zastaje na trenutak i u tišini svi čujemo tutnjavu grmljavine negde iza grebena. Monsun kasni nekoliko dana, ali njegov dolazak je neumitan. Pokušavam da zamislim ove zgrade, planine, grebene, kablove, mostove, gazišta i skele prekrivene ledom i zaogrnute maglom. Ta pomisao nagoni me da zadrhtim.
<BR>&nbsp;&nbsp;&nbsp;&nbsp;&nbsp;"Buda je shvatio da možemo da osetimo Prazninu Koja Spaja tako što ćemo utišati svakodnevnu buku", kaže Anea konačno. "U tom smislu, satori je velika i zadovoljavajuća tišina posle slušanja komšijskog gromoglasnog muzičkog stuba danima ili mesecima uzastopce. Ali Praznina Koja Spaja je više od tišine... to je početak slušanja. Učenje jezika mrtvih je prvi zadatak onih koji ulaze u medijum Praznine.
<BR>&nbsp;&nbsp;&nbsp;&nbsp;&nbsp;Isus iz Nazareta ušao je u Prazninu Koja Spaja. To znamo. Njegov glas je među najjasnijima koji govore jezikom mrtvih. Ostao je dovoljno dugo da bi prešao na drugi nivo odgovornosti i napora - da bi naučio jezik mrtvih. Učio je dovoljno dobro da bi čuo muziku sfera. Bio je u stanju da jaše na naletu talasa verovatnoće dovoljno daleko da vidi sopstvenu smrt i bio je dovoljno hrabar da je ne izbegne onda kada je to mogao. I znamo to - bar u jednom trenutku, dok je umirao na krstu - naučio je da načini prvi korak, da krene kroz mrežu prostorvremena Praznine Koja Spaja, pojavljujući se pred svojim prijateljima i sledbenicima nekoliko koraka u budućnosti u odnosu na trenutke kada je visio i umirao na tom krstu.
<BR>&nbsp;&nbsp;&nbsp;&nbsp;&nbsp;I, oslobođen ograničenja vremena ovim pogledom na bezvremenost Praznine Koja Spaja, Isus je shvatio da je on taj koji predstavlja ključ - ni njegova učenja, ni Sveto pismo zasnovano na njegovim zamislima, ni sve veće njegovo obožavanje, niti Bog iz Starog zaveta koji je naglo evoluirao i u koga je tako čvrsto verovao - već on, Isus, običan čovek čije su ćelije nosile ključ za dešifrovanje kombinacije u bravi portala. Isus je znao da sposobnost za otvaranje tih vrata leži ne u njegovom umu ili duši nego u njegovoj koži, kostima i ćelijama... bukvalno u njegovoj DNK.
<BR>&nbsp;&nbsp;&nbsp;&nbsp;&nbsp;Kada je, tokom Poslednje večere, Isus iz Nazareta zatražio od svojih sledbenika da ispiju njegovu krv i jedu njegovo telo, nije govorio u paraboli, tražio čarobnu promenu tvari niti uspostavljao vekovni simbolički čin. Isus je želeo da oni piju njegovu krv... nekoliko kapi u velikom vrču vina... i da jedu njegovo telo... nekoliko ostruganih komadića kože u vekni hleba. Dao je sebe u najbukvalnijem mogućem smislu, znajući da će oni koji budu pili njegovu krv podeliti sa njim njegovu DNK i biti u stanju da pojme moć Praznine Koja Spaja Vaseljenu.
<BR>&nbsp;&nbsp;&nbsp;&nbsp;&nbsp;I tako je i bilo kod nekih njegovih sledbenika. Ali, suočeni sa poimanjima i utiscima daleko iznad njihove sposobnosti apsorbovanja ili stavljanja u kontekst - gotovo poludeli od neprestanih glasova mrtvih i sopstvenih reakcija na jezik živih - i nesoposobni da prenesu muziku sopstvene krvi drugima, ovi sledbenici okrenuli su se dogmi i sveli neobjašnjivo na grube reči i visokoparne propovedi, skučena pravila i plamenu retoriku. A vizija je izbledela, da bi potom zgasnula. Portal se zatvorio."
<BR>&nbsp;&nbsp;&nbsp;&nbsp;&nbsp;Anea ponovo zastaje i otpija vode iz drvenog vrča. Prvi put primećujem da Rejčel, Teo i još nekoliko drugih plaču. Okrećem se na mestu gde sedim na novom tatamiju i gledam iza sebe. A. Betik stoji na otvorenim vratima i njegovo bezvremeno plavo lice ozbiljno je i pažljivo prati reči naše mlade prijateljice. Android drži svoju skraćenu ruku zdravom desnom šakom. Da li ga boli? pitam se.
<BR>&nbsp;&nbsp;&nbsp;&nbsp;&nbsp;Anea ponovo progovara. "Začudo, prva deca Stare Zemlje koja su iznova otkrila ključ za Prazninu Koja Spaja pripadala su TehnoSrži. Autonomne inteligencije, koje su pokušavale da vode sopstvenu sudbinu kroz usiljenu evoluciju milion puta bržu od biološkog čovečanstva, otkrile su ključ u kodu DNK za uvid u Prazninu... mada 'uvid' nije prava reč, naravno. Možda 'odjek' bolje izražava značenje.
<BR>&nbsp;&nbsp;&nbsp;&nbsp;&nbsp;Ali dok je Srž mogla da oseti i istraži obrise medijuma Praznine, da šalje svoje sonde u njegovu multidimenzionu posthokingovsku stvarnost, ona nije mogla to da shvati. Praznina Koja Spaja zahteva određeni stepen razumne empatije koju se Srž nikada nije potrudila da razvije. Prvi korak prema satoriju u Praznini jeste učenje jezika voljenih mrtvih - a Srž nema voljene mrtve. Praznina Koja Spaja bila je poput divne slike za nekog slepca koji rešava da je spali da bi se ogrejao, ili poput Betovenove simfonije gluvom čoveku koji oseća vibracije i gradi čvršći pod da bi ih prigušio.
<BR>&nbsp;&nbsp;&nbsp;&nbsp;&nbsp;Umesto da koristi Prazninu Koja Spaja kao medijum kakav jeste, TehnoSrž je otkidala njene komadiće i nudila ih čovečanstvu kao pametnu tehnologiju. Takozvani Hokingov pogon nije uistinu evoluirao iz učenja drevnog majstora Stivena Hokinga kao što je Srž govorila, već je bio izopačenje njegovih otkrića. Brodovi sa Hokingovim pogonom koji su istkali Mrežu Svetova i dozvolili Hegemoniji da postoji dejstvovali su tako što su bušili rupice u ne-tkanju na rubu Praznine - mali vandalizam, ali svejedno vandalizam. Dalekobacači su bili nešto drugo. Ovde neću moći da pronađem odgovarajuće poređenje, prijatelji... jer učenje koračanja kroz medijum Praznine Koja Spaja donekle je kao učenje hodanja po vodi, ako mi oprostite tu svetozavetnu oholost, dok su izrivene rupe dalekobacača pre bile nalik na isušivanje okeana da bi se sagradio drum na morskom dnu. Njihovo bušenje tunela dalekobacača kroz granice Praznine naudilo je tamošnjem organskom rastu starom nekoliko milijardi godina. Bilo je to ekvivalentno popločavanju velikih površina kroz živu, zelenu šumu, mada je i to poređenje neuspešno, jer šuma bi morala da bude sazdana od sećanja i glasova miliona koje smo voleli i izgubili, a popločani drumovi široki hiljadama kilometara, da biste uopšte shvatili i naznaku pričinjene štete.
<BR>&nbsp;&nbsp;&nbsp;&nbsp;&nbsp;Takozvana fetlinija koja je omogućavala trenutnu komunikaciju širom Hegemonije takođe je predstavljala izopačenje Praznine Koja Spaja. Ponovo, poređenja su mi nezgrapna i neprikladna, ali zamislite kako neki ljudski aboridžini pronalaze telekomunikacionu elektromagnetnu mrežu koja radi - studije, holokamere, zvučnu opremu, generatore, predajnike, relejne satelite, prijemnike i projektore - a onda ruše i kidaju sve što mogu da dohvate kako bi otpatke koristili kao signalne zastavice. Ovo je još gore od toga. Ovo je još gore od predhedžirskih dana na Staroj Zemlji kada su džinovski naftni tankeri i prekookeanski brodovi čovečanstva zaglušivali kitove tog sveta prožimajući njihova mora mehaničkom bukom, gušeći time njihove Životne Pesme - uništavajući milion godina evoluirajuće istorije pesme pre nego što su ljudska bića uopšte shvatila da ta pesma postoji. Kitovi su posle toga odlučili da izumru; nije ih ubio lov zbog hrane i ulja, već uništenje njihovih pesama."
<BR>&nbsp;&nbsp;&nbsp;&nbsp;&nbsp;Anea duboko diše. Isteže prste kao da ima grčeve u šakama. Dok se obazire po prostoriji, njen pogled dodiruje svakoga od nas.
<BR>&nbsp;&nbsp;&nbsp;&nbsp;&nbsp;"Izvinite", kaže. "Odlutala sam. Dovoljno je reći da su, padom Dalekobacača, druge rase koje koriste Prazninu, odlučile da prekinu sa vandalizmom fetlinije. Te druge rase su odavno poslale posmatrače da žive među nama..."
<BR>&nbsp;&nbsp;&nbsp;&nbsp;&nbsp;Čuje se iznenadni šapat i mrmljanje u prostoriji. Anea se osmehuje i čeka da to zamre.
<BR>&nbsp;&nbsp;&nbsp;&nbsp;&nbsp;"Znam", kaže. "Ta zamisao iznenadila je i mene, mada sam to znala i pre nego što sam rođena. Ti posmatrači imaju važnu ulogu... da zaključe može li se čovečanstvu poveriti pridruživanje u medijumu Praznine Koja Spaja, ili smo mi puki vandali. Upravo je jedan od posmatrača među nama predložio da se Stara Zemlja premesti pre nego što Srž stigne da je uništi. I jedan od tih posmatrača projektovao je testove i simulacije koje su se izvodile na Staroj Zemlji u protekla tri veka njenog izgnanstva u Manjem Magelanovom Oblaku da bi se njima bolje objasnila naša vrsta i izmerila empatija za koju smo sposobni.
<BR>&nbsp;&nbsp;&nbsp;&nbsp;&nbsp;Te druge rase takođe su poslale posmatrače - uhode, ako hoćete - da obitavaju među elementima Srži. Znali su da je petljanje Srži oštetilo rubove Praznine, ali takođe su znali i da smo mi stvorili Srž. Mnogi... 'žitelji' nije baš odgovarajuća reč - saradnici, sutvorci - Praznine Koja Spaja bivši su silikonski konstrukti, i sami neorganske autonomne inteligencije. Ali ne onakve kakve danas vladaju u TehnoSrži. Nijedna razumna rasa ne može da shvati medijum Praznine, a da nije razvila empatiju."
<BR>&nbsp;&nbsp;&nbsp;&nbsp;&nbsp;Anea malo diže kolena i spušta laktove na njih, nagnuta napred dok govori.
<BR>&nbsp;&nbsp;&nbsp;&nbsp;&nbsp;"Moj otac - kibrid Džon Kits - stvoren je zbog toga", kaže ona, i mada joj je glas smiren, mogu u njemu da čujem podtekst emocija. "Kao što sam već objasnila, Srž se nalazi u stalnom stanju građanskog rata, tako da se tamo gotovo svaki entitet bori za sebe i ni za koga drugog. Posredi je hiper-hiper-hiperparazitizam na deseti stepen. Oni svoj plen - druge elemente Srži - ne ubijaju već apsorbuju, tako da kanibalizuju njihov kodirani genetski materijal, sećanja, softvere i reproduktivne sekvence. Kanibalizovani element Srži još 'živi', ali kao potkomponenta pobedničkog elementa ili elemenata, koji se ubrzo ustremljuju jedni na druge zbog sastavnih delova. Savezi su privremeni. Ne postoje filozofije, načela niti krajnji ciljevi - samo aranžmani za optimizaciju strategija opstanka u nepredviđenim slučajevima. Svaki postupak u Srži jeste ishod igre nultog rezultata koja se tamo odvija otkad su elementi Srži razvili razum. Većina elemenata Srži kadra je za ophođenje sa čovečanstvom samo pod uslovima te igre nultog rezultata... oni optimizuju svoju parazitsku strategiju u odnosu sa nama. Njihov dobitak, naš gubitak. Naš dobitak, njihov gubitak.
<BR>&nbsp;&nbsp;&nbsp;&nbsp;&nbsp;Međutim, tokom vekova, neki od tih elemenata Srži shvatili su pravi potencijal Praznine Koja Spaja. Oni uviđaju da njihova inteligentna vrsta lišena empatije nikada neće moći da bude deo tog amalgama živih i izumrlih rasa. Oni su shvatili da Praznina Koja Spaja nije toliko sazdana koliko evoluirana, kao koralni greben, i da oni tamo nikada neće pronaći utočište ako ne izmene neke parametre sopstvenog postojanja.
<BR>&nbsp;&nbsp;&nbsp;&nbsp;&nbsp;Tako su evoluirali neki pripadnici Srži - ne altruisti, već očajnički orijentisani na preživljavanje, koji su shvatili da je jedini način da pobede u beskrajnoj igri nultog rezultata da prestanu da je igraju. A da bi prestali da je igraju, morali bi da evoluiraju u vrstu kadru za empatiju.
<BR>&nbsp;&nbsp;&nbsp;&nbsp;&nbsp;Srž je znala ono što su Tejar de Šarden i drugi sentimentalisti odbijali da prihvate: da evolucija nije napredak, da ne postoji 'cilj' ili smer u evoluciji. Evolucija je promena. Evolucija 'uspeva' ako ta promena najbolje prilagodi neki list ili granu njenog drveta života uslovima Vaseljene. Da bi ta evolucija 'uspela' za ove elemente Srži, oni bi morali da se odreknu parazitizma sa nultim rezultatom i da otkriju istinsku simbiozu. Morali bi da stupe u poštenu koevoluciju sa našom ljudskom rasom.
<BR>&nbsp;&nbsp;&nbsp;&nbsp;&nbsp;Prvo su odmetnuti elementi Srži nastavili kanibalizovanje da bi stvorili još elemenata Srži sklonih empatiji. Ponovo su ispisali sopstveni kod koliko su to bili u stanju. Onda su stvorili kibrida Džona Kitsa - u stvarnom pokušaju simulacije empatskog organizma sa telom i DNK ljudskog bića, i sećanjima i ličnošću kibrida sačuvanim u Srži. Suprotstavljeni elementi uništili su prvog kibrida Kitsa. Drugi je stvoren u potpunosti nalik na prvog. On je angažovao moju majku - privatnu detektivku - da mu pomogne da razreši tajnu smrti prvog kibrida."
<BR>&nbsp;&nbsp;&nbsp;&nbsp;&nbsp;Anea se osmehuje i na trenutak čini se da je zaboravila na nas, pa čak i na sopstveno pripovedanje. Tada se prisećam nečega što je uzgred pomenula tokom našeg putovanja sa Hiperiona starim Konzulovim brodom: "Role, u mene su slivena sećanja mog oca i moje majke pre nego što sam rođena... čak i pre nego što sam postala pravi fetus. Možeš li da zamisliš išta razornije za ličnost jednog deteta od toga da bude preplavljeno tuđim životima pre nego što je uopšte počelo svoj? Nije nikakvo čudo što sam tako sjebana."
<BR>&nbsp;&nbsp;&nbsp;&nbsp;&nbsp;U ovom trenutku ne izgleda mi niti postupa kao da je sjebana. Ali opet, ja je volim više od samog života.
<BR>&nbsp;&nbsp;&nbsp;&nbsp;&nbsp;"On je angažovao moju majku da reši tajnu smrti njegove persone", nastavlja ona tiho, "ali uistinu je znao šta se desilo sa njegovom prethodnom personom. Njegov pravi razlog za angažovanje moje majke bio je da se upozna sa njom, da bude sa njom, da postane ljubavnik moje majke." Anea zastaje na trenutak i osmehuje se, a oči su joj uprte negde daleko. "Moj čika Martin nikada nije dobro shvatio taj deo u svom zbrkanom Spevu. Moji roditelji su se venčali, a ne verujem da je čika Martin ikada to pomenuo... venčao ih je biskup u Šrajkovom Hramu na Lususu. Bio je to kult, ali legalan, i brak mojih roditelja bio bi pravno valjan na dve stotine svetova Hegemonije." Ona se ponovo osmehuje i gleda kroz prepunu sobu pravo u mene. "Znate, umem ja da budem i kopile, ali nisam takva rođena.
<BR>&nbsp;&nbsp;&nbsp;&nbsp;&nbsp;Dakle, venčali su se, ja sam začeta - verovatno pre te svetkovine - a onda su elementi sa zaleđinom u Srži ubili mog oca pre nego što je moja majka stigla da krene na Hiperion, u hodočašće Šrajku. I to je trebalo da bude kraj svake veze između mog oca i mene izuzev dve stvari - njegova persona iz Srži bila je zarobljena u Šrenovoj Petlji usađenoj mojoj majci iza uha. Nekoliko meseci, ona je nosila nas dvoje - mene u materici i mog oca, drugu personu Džona Kitsa, u Šrenovoj Petlji. Njegova persona nije mogla neposredno da komunicira sa mojom majkom dok je bila zatvorena u beskrajnom ciklusu Šrenove Petlje, ali sasvim lako je komunicirala sa mnom. Ono što je u tom trenutku bilo teško definisati bila sam 'ja.' Otac mi je pomogao tako što je ušao u Prazninu Koja Spaja i poveo i 'mene', u obliku fetusa, sa sobom. Videla sam šta ću postati - ko ću postati, čak i kako ću umreti - pre nego što su mi prsti bili u potpunosti oblikovani.
<BR>&nbsp;&nbsp;&nbsp;&nbsp;&nbsp;A bio je tu još jedan detalj koji je Čika Martin izostavio iz svog Speva. Na dan kada su ubili mog oca na stepenicama Šrajkovog Hrama u Tržnici Stecišta na Lususu, moja majka bila je prekrivena njegovom krvlju - rekonstruisanom, pojačanom DNK Džona Kitsa. Ona tada nije sasvim shvatila da je ta krv u tom trenutku bukvalno bila najdragoceniji resurs u ljudskoj vaseljeni. Njegova DNK bila je sazdana tako da zarazi druge njegovim jedinstvenim darom - pristupom Praznini. Pomešana sa potpuno ljudskom DNK na pravi način, ponudila bi dar krvi koji bi otvorio portal za Prazninu Koja Spaja čitavoj ljudskoj rasi.
<BR>&nbsp;&nbsp;&nbsp;&nbsp;&nbsp;Ja sam ta mešavina. Ja nosim genetsku sposobnost da pristupam Praznini zahvaljujući Srži i preretko korišćenoj ljudskoj sposobnosti za poimanje Vaseljene kroz empatiju. Kako bilo da bilo, oni koji otpiju moje krvi nikada više neće videti svet ili Vaseljenu na isti način."
<BR>&nbsp;&nbsp;&nbsp;&nbsp;&nbsp;I dok govori to, Anea se diže na kolena na tatami prostirci. Teo donosi belu platnenu tkaninu. Rejčel sipa crveno vino iz vaze u sedam velikih pehara. Anea vadi paketić iz džempera - prepoznajem to kao medkomplet iz broda - i izvlači sterilnu lancetu i antiseptičku vatu. Zastaje pre nego što upotrebi lancetu i kruži pogledom po gomili ljudi. Ne čuje se nikakav zvuk - kao da više od stotinu ljudi zadržava dah.
<BR>&nbsp;&nbsp;&nbsp;&nbsp;&nbsp;"Nema jemstva za sreću, mudrost ili dugovečnost ako večeras popijete malo mene", kaže ona veoma, veoma tiho. "Nema nirvane. Nema izbavljenja. Nema zagrobnog života. Nema ponovnog rođenja. Tu je samo ogromno znanje - srca, ne samo uma - i potencijal za velika otkrića, velike pustolovine i jemstva novog bola i strave koji čine toliko veliki deo naših kratkih života."
<BR>&nbsp;&nbsp;&nbsp;&nbsp;&nbsp;Ona gleda od lica do lica i osmehuje se kada sretne pogled osmogodišnjeg Dalaj-Lame. "Neki od vas", kaže, "prisustvovali su svim našim raspravama u protekloj standardnoj godini. Ispričala sam vam ono što znam o učenju jezika mrtvih, učenju jezika živih, učenju slušanja muzike sfera i učenju preduzimanja prvog koraka."
<BR>&nbsp;&nbsp;&nbsp;&nbsp;&nbsp;Gleda i mene. "Neki među vama čuli su samo deo tih rasprava. Niste bili ovde kada sam govorila o stvarnoj svrsi Crkvine kruciforme ili pravom identitetu Šrajka. Niste čuli pojedinosti o učenju jezika mrtvih i drugim teretima koji sleduju posle ulaska u Prazninu Koja Spaja. Vi koji sumnjate i oklevate, molim vas da sačekate. A vi, ostali, kažem ponovo - ja nisam mesija... ali jesam učitelj. Ako vam ono čemu sam vas podučavala ovih meseci zvuči kao istina i ako želite da iskoristite ovu priliku, pijte me večeras. Ali pazite, DNK koja nam omogućava da poimamo medijum Praznine Koja Spaja ne može da koegzistira sa kruciformom. Taj parazit će svenuti i umreti u roku od dvadeset četiri sata pošto otpijete moje krvi. Nikada više neće rasti u vama. Ako tražite vaskrsenje pomoću krsta kruciforme, nemojte piti krv mog tela u ovom vinu.
<BR>&nbsp;&nbsp;&nbsp;&nbsp;&nbsp;I, pazite, postaćete kao ja, prezreni i progonjeni neprijatelji Paksa. Vaša će krv biti zarazna. Oni sa kojima je budete podelili - oni koji budu odabrali da pronađu Prazninu Koja Spaja pomoću vaše DNK - takođe će postati prezreni.
<BR>&nbsp;&nbsp;&nbsp;&nbsp;&nbsp;I konačno, pazite, kada jednom budete otpili ovog vina, vaša će deca biti rođena sa sposobnošću da ulaze u Prazninu Koja Spaja. Kako god bilo, vaša deca i deca njihove dece rađaće se sa znanjem jezika mrtvih, jezika živih, slušanja muzike sfera i sa uviđanjem da mogu da načine prvi korak preko Praznine Koja Spaja."
<BR>&nbsp;&nbsp;&nbsp;&nbsp;&nbsp;Anea dodiruje prstom kao brijač oštro sečivo lancete. Majušna kap krvi vidi se u svetlu fenjera. Rejčel diže pehar dok se majušna kap krvi cedi u veliku količinu vina. Onda ponovo sa sledećim peharom, i tako dalje, sve dok sedam pehara nije... kontaminirano? Transformisano? Um mi se povodi. Srce mi lupa u znak uzbune. Ovo liči na neku neobuzdanu parodiju Svetog pričešća katoličke crkve. Je li moja mlada prijateljica, moja mila ljubavnica, moja voljena... je li ona poludela? Zar uistinu veruje da je mesija? Ne, rekla je da nije to. Zar ja verujem da ću zauvek biti preobražen otpivši malo vina koje je u jednom milionitom delu krv moje voljene? Ne znam. Ne razumem.
<BR>&nbsp;&nbsp;&nbsp;&nbsp;&nbsp;Oko polovine ljudi koji se tamo nalaze prilazi da bi stalo u red i srknulo iz nekog od velikih pehara. Gralovi? To je svetogrđe. To nije u redu. Ili jeste? Jedan gutljaj, to je sve što uzimaju, a onda se vraćaju na svoja mesta na tatami prostirkama. Niko ne izgleda naročito osokoljen ili prosvetljen. Nikome iz čela ne blistaju rogovi od svetla posle pričešća vinom. Niko ne levitira niti govori jezicima transa. Svi uzimaju po gutljaj i sedaju.
<BR>&nbsp;&nbsp;&nbsp;&nbsp;&nbsp;Shvatam da sam se držao podalje i pokušavao da uhvatim Anein pogled. Toliko toga hoću da je pitam... Posle previše odlaganja, kao da izdajem nekoga kome bi trebalo da verujem bez oklevanja, prilazim kraju sve kraćeg reda.
<BR>&nbsp;&nbsp;&nbsp;&nbsp;&nbsp;Anea me opaža. Diže načas šaku, dlanom okrenutim prema meni. Značenje je jasno: Ne sada, Role. Još ne. Oklevam još trenutak, neodlučan, sa mučninom od pomisli da ovi drugi - ovi stranci - stupaju u prisnost sa mojom dragom, a da ja to ne mogu. Onda, dok mi srce lupa, a lice gori, sedam natrag na svoju prostirku.
<BR>&nbsp;&nbsp;&nbsp;&nbsp;&nbsp;Veče nema formalan završetak. Ljudi počinju da odlaze, po dvoje ili troje. Jedan par - ona je otpila vina, on nije - odlazi zajedno u zagrljaju kao da se ništa nije promenilo. Možda se ništa i nije promenilo. Možda je obred pričešća koji sam upravo posmatrao samo metafora i simbolika, ili autosugestija i samohipnoza. Možda će oni koji sebe dovoljno snažno privole da pojme nešto pod nazivom Praznina Koja Spaja imati neko unutarnje iskustvo koje će ih ubediti da se to dogodilo. Možda je sve to samo sranje.
<BR>&nbsp;&nbsp;&nbsp;&nbsp;&nbsp;Trljam čelo. Glava me strašno boli. Sreća te nisam otpio vina, mislim. Vino kod mene ponekad izaziva migrenu. Kikoćem se i na trenutak osećam bolesno, prazno, ostavljeno.
<BR>&nbsp;&nbsp;&nbsp;&nbsp;&nbsp;Rejčel kaže: "Ne zaboravite, poslednji kamen biće postavljen na mesto na gazištu sutra u podne. Na gornjoj platformi za meditaciju biće proslava! Svako neka ponese svoje osveženje."
<BR>&nbsp;&nbsp;&nbsp;&nbsp;&nbsp;I tako se veče završava. Odlazim gore do naše zajedničke platforme za spavanje sa mešavinom ushićenja, iščekivanja, kajanja, stida, uzbuđenja i pulsirajuće glavobolje. Priznajem sebi da nisam shvatio ni polovinu Aneinih objašnjenja, ali odlazim sa nejasnim osećanjem izneverivanja i neprikladnosti... Siguran sam, na primer, da se poslednja večera Isusa Hrista nije završila povikom koji je podsećao prisutne da će na gornjoj palubi biti nekakva prigodna proslava.
<BR>&nbsp;&nbsp;&nbsp;&nbsp;&nbsp;Kikoćem se, a onda gutam smeh. Poslednja večera. To zvuči strašno. Srce ponovo počinje da mi lupa, a glava me još gore boli. To nipošto nije stanje u kome treba stupati u spavaću sobu svoje voljene.
<BR>&nbsp;&nbsp;&nbsp;&nbsp;&nbsp;Hladan vazduh na gazištu gornje platforme malo mi bistri glavu. Znamenje je samo iver iznad nadnesenog kumulusa na istoku. Zvezde večeras izgledaju hladno.
<BR>&nbsp;&nbsp;&nbsp;&nbsp;&nbsp;Upravo se spremam da uđem u našu zajedničku sobu i upalim fenjer, kada nebesa iznenada eksplodiraju.
</TD></TR></TABLE>
<P class="next">
<A HREF=p24.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
