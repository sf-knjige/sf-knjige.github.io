<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>PRAVILA IGRE
<P>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;Izgled Džona Sandovala nije odgovarao njegovom imenu. Nije trebalo da obuče farmerke i havajsku košulju a nije pristajao ni uz Menhetn dvadesetog veka koji se video iza njega, kroz prozor Everardovog stana. Everardu se činilo da uz Sandovalovo orlovsko lice bolje idu ratničke boje, neosedlani konj i puška uperena u zlog bledolikog.
<BR>&nbsp;&nbsp;&nbsp;&nbsp;&nbsp;"U redu, Kinezi su otkrili Ameriku", govorio je Everard. "Zanimljivo, ali zašto ti treba moja pomoć?"
<BR>&nbsp;&nbsp;&nbsp;&nbsp;&nbsp;"Ni ja nisam sasvim načisto", reče Sandoval.
<BR>&nbsp;&nbsp;&nbsp;&nbsp;&nbsp;On se okrete i zagleda kroz prozor. Vrhovi oblakodera su se jasno ocrtavali prema nebu; na ovoj visini saobraćajna buka bila je podnošljivija. Držao je ruke na leđima.
<BR>&nbsp;&nbsp;&nbsp;&nbsp;&nbsp;"Naređeno mi je da odaberem jednog slobodnog redara, vratim se sa njim u prošlost i preduzmem sve potrebne mere", nastavi Sandoval posle kraće stanke. "Tebe sam smatrao najpogodnijim."
<BR>&nbsp;&nbsp;&nbsp;&nbsp;&nbsp;"Trebalo je da nađeš Indijanca kao što si ti", primeti Everard." Moje lice se nikako neće uklapati u Ameriku trinaestog veka."
<BR>&nbsp;&nbsp;&nbsp;&nbsp;&nbsp;"Tim bolje. Izgledaće impresivnije i misterioznije... Ovo ne bi trebalo da bude težak zadatak."
<BR>&nbsp;&nbsp;&nbsp;&nbsp;&nbsp;"Verovatno i neće biti. Ali mi nije jasno o čemu se sastoji taj zadatak."
<BR>&nbsp;&nbsp;&nbsp;&nbsp;&nbsp;Izvukao je lulu iz otrcanog kućnog kaputa i počeo da je puni nervoznim pokretima. Kada je bio regrutovan u patrolu, najteže mu je bilo da shvati da važne zadatke ne mora da izvršava veliki broj Ijudi, kao u dvadesetom veku. Ranije civilizacije, kao atinska Helada i Japan iz perioda Kamakure, kao i neka društva u kasnijoj istoriji, uglavnom su se oslanjale na sposobne pojedince. Svaki redar patrole (naravno, opremljen oruđem i oružjem budućnosti) vredeo je više od čitave brigade.
<BR>&nbsp;&nbsp;&nbsp;&nbsp;&nbsp;Patrola je samo tako mogla da funkcioniše. Bilo je premalo ljudi za patroliranje kroz premnogo hiljada godina.
<BR>&nbsp;&nbsp;&nbsp;&nbsp;&nbsp;"Kako sam ja shvatio", reče Everard. "To neće biti naprosto uklanjanje posledica ekstratemporalnog mešanja."
<BR>&nbsp;&nbsp;&nbsp;&nbsp;&nbsp;"Tako je", odgovori Sandoval. "Kada sam poslao izveštaj o tome, Juanski milje je sproveo detaljnu istragu. Nikakav putnik kroz vreme nije umešan. Kublaj Kan je sve sam isplanirao. Možda su ga inspirisale priče Marka Pola o mletačkim i arapskim pomorskim ekspedicijama. Ovde je reč o legitimnoj istoriji, iako o svemu tome nema ni pomena u knjizi Marka Pola."
<BR>&nbsp;&nbsp;&nbsp;&nbsp;&nbsp;"Kinezi su imali sopstvenu pomorsku tradiciju", reče Everard. "Sve to zvuči vrlo mogućno. Ali, šta mi treba da radimo?"
<BR>&nbsp;&nbsp;&nbsp;&nbsp;&nbsp;Uspeo je da upali lulu i žustro je počeo da dimi. Sandoval nije odgovorio, pa Everard ponovo upita: "Kako si natrapao na njihovu ekspediciju kad ona nije išla kroz kraj koji je naseljen Indijancima iz plemena Navaho?"
<BR>&nbsp;&nbsp;&nbsp;&nbsp;&nbsp;"Pa ne proučavam ja samo svoje pleme", odgovori mu Sandoval. "Patrola oskudeva u američkim Indijancima, a druge rase je teško maskirati. Sada se bavim migracijama Atabaska." Kao i Kit Denison, i on je bio etnički stručnjak, koji se bavi beleženjem istorije onih naroda koji svoju istoriju nisu zapisivali. Tako je patrola saznavala koje istorijske događaje treba da čuva.
<BR>&nbsp;&nbsp;&nbsp;&nbsp;&nbsp;"Istraživao sam na istočnim padinama Kaskada, u blizini jezera Krejter", nastavi Sandoval. "To je lutvamski kraj, ali sam imao razloga da verujem da je tuda prošlo jedno pleme Atabaska kome sam ranije izgubio trag. Domoroci su mi pričali o nekim čudnim strancima koji su došli sa severa. Otišao sam da proverim i naišao na Mongole i njihove konje. Kada sam pošao nazad po njihovom tragu, naišao sam na brod sa kineskom posadom, koji su čuvali Mongoli, na ušću reke Čijelis. Odmah sam izvestio patrolu."
<BR>&nbsp;&nbsp;&nbsp;&nbsp;&nbsp;Everard se zamisli. Na kraju upita: "Koliko je juanska centrala išla u detalje prilikom istraživanja? Jesi li sasvim siguran da nije bilo ekstratemporalnog uticaja? Možda je došlo do neke od onih nepredvidivih grešaka čije se posledice primete tek posle nekoliko decenija."
<BR>&nbsp;&nbsp;&nbsp;&nbsp;&nbsp;"I ja sam na to pomislio kada sam dobio zadatak", odgovori Sandoval. "Čak sam lično otišao u centralu juanskog miljea u Kan Balig - koji ti poznaješ kao Kambaluk ili Peking. Tamo su mi rekli da su sve detaljno proverili, da su vremenski išli unazad do Džingis Kana a prostorno do Indonezije. Sve je u najboljem redu, kao i sa Nordijcima i njihovom pričom o Vinlandu. Samo što mongolska ekspedicija nije dobila toliki publicitet. Prema podacima kineskog dvora, ekspedicija je krenula, nikada se nije vratila, a Kublaj je smatrao da se ne isplati slati još jednu. Podaci o tome se nalaze u carskom arhivu i biće uništeni kada dinastija Ming bude zamenila Mongole. Istoriografija će zaboraviti ovaj događaj."
<BR>&nbsp;&nbsp;&nbsp;&nbsp;&nbsp;Everard je bio sumnjičav. Voleo je svoj posao i činilo mu se da ovde nisu čista posla. "Ekspediciji se očigledno nešto desilo", reče. "Treba utvrditi šta. Ali zar je potreban slobodan redar da uhodi ekspediciju?"
<BR>&nbsp;&nbsp;&nbsp;&nbsp;&nbsp;Sandoval ga pogleda. Everardu opet prode kroz glavu da Indijancu nije mesto u dvadesetom veku. Rođen je 1930, borio se u Koreji. Završio je koledž o trošku armije a onda ga je regrutovala patrola. Ipak, nije se nikako uklapao u dvadeseti vek.
<BR>&nbsp;&nbsp;&nbsp;&nbsp;&nbsp;"Ali mi ne treba da ih uhodimo", odgovori mu Sandoval.
<BR>&nbsp;&nbsp;&nbsp;&nbsp;&nbsp;"Kada sam podneo izveštaj, dobio sam odgovor neposredno od Danelijanaca. Došlo je naređenje, bez ikakvog objašnjenja i obrazloženja: sprečiti mongolsku ekspediciju. To znači da sam, na svoju ruku treba da menjam istoriju."
<BR>
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Hiljadu dvesta osamdeseta godina nove ere.
<BR>&nbsp;&nbsp;&nbsp;&nbsp;&nbsp;Vlast Kublaj Kana prostirala se preko više stepeni geografske širine i dužine; kan je sanjao o svetskoj imperiji a njegov dvor je bio utočište svih onih koji bi doneli nova znanja. Mladi mletački trgovac Marko Polo je posebni kanov ljubimac.
<BR>&nbsp;&nbsp;&nbsp;&nbsp;&nbsp;Ali nisu svi bili zadovoljni kanovom vladavinom. Na osvojenim teritorijama, koje su se zajedničkim imenom zvale - Kitaj, spremani su ustanci. Japan, u kome je porodica Hodžo držala vlast u rukama, već je odbio jedan napad. Mongoli su samo teoretski bili jedinstveni. Ruski kneževi sakupljali su porez u Zlatnoj Ordi; Il Kan Abaka vladao je u Bagdadu.
<BR>&nbsp;&nbsp;&nbsp;&nbsp;&nbsp;Delhi je u to vreme bio pod vlašću Ropske dinastije; Nikola III je bio papa; Gvelfi i Gibelini su svojim svađama razdirali Italiju; Rudolf Habzurški je bio nemački car, Filip Smeli francuski kralj, a Edvard Longšanks vladao je Engleskom. Dante Aligijeri, Džon Dans Skotus i Rodžer Bekon bili su njihovi savremenici.
<BR>&nbsp;&nbsp;&nbsp;&nbsp;&nbsp;A u Severnoj Americi Mans Everard i Džon Sandoval pojahaše niz strmu padinu.
<BR>&nbsp;&nbsp;&nbsp;&nbsp;&nbsp;"Prvi put sam ih video prošle nedelje", reče Navaho. "Od tada su prevalili dug put. Ako ovako nastave, biće u Meksiku za nekoliko meseci i pored nepovoljnog terena pred njima."
<BR>&nbsp;&nbsp;&nbsp;&nbsp;&nbsp;"Za Mongole, ovi su prilično spori", primeti Everard. Podigao je dogled. Okruživalo ih je aprilsko zelenilo. Čak i najstarije bukve treperile su mladim lišćem. Borovi su šumeli na hladnom povetarcu koji je duvao sa planina i donosio miris otopljenog snega. Ptice koje su se vraćale sa juga prekrivale su nebo i povremeno zaklanjale sunce. Plavobele Kaskadske planine kao da su lebdele daleko na zapadu. Na istoku, obronci planina nastavljali su se u dolinu koja je na horizontu prelazila u preriju.
<BR>&nbsp;&nbsp;&nbsp;&nbsp;&nbsp;Everard upravi dogled na ekspediciju koja je vijugala duž rečne doline. Sedamdesetak ljudi jahalo je na sivkastim kratkonogim azijskim konjima duge dlake. Sa sobom su vodili rezervne tovarne i jahaće konje. Indijanski vodiči razlikovali su se od ostalih po svojoj odeći i nespretnom držanju u sedlu.
<BR>&nbsp;&nbsp;&nbsp;&nbsp;&nbsp;"Ima dosta ždrebenih kobila", primeti Everard. "Izgleda da su poveli što su mogli više konja a sada ih napasaju kad god se zaustave. Konji im se množe usput. Rasa im je dovoljno durašna da sve to izdrži."
<BR>&nbsp;&nbsp;&nbsp;&nbsp;&nbsp;"Video sam da i oni što čuvaju brodove gaje konje", reče Sandoval.
<BR>&nbsp;&nbsp;&nbsp;&nbsp;&nbsp;"Šta još znaš o ovim Mongolima?"
<BR>&nbsp;&nbsp;&nbsp;&nbsp;&nbsp;"Ništa više od tebe. U onoj belešci u Kublajevom arhivu se samo spominje da su četiri broda pod komandom Nojona Toktaja i učenog Li Taj Cunga poslata da istraže ostrva na istoku od Japana."
<BR>&nbsp;&nbsp;&nbsp;&nbsp;&nbsp;Everard odsutno klimnu glavom. Nema smisla po stoti put prežvakavati jedno isto, samo se gubi vreme. Sandoval se nakašlja. "Mislim da ne treba obojica da siđemo dole", reče. "Ti ostani ovde, za slučaj da se neprijateljski ponašaju."
<BR>&nbsp;&nbsp;&nbsp;&nbsp;&nbsp;"Prestani da se junačiš!" preseče ga Everard. "Bolje je da odemo zajedno. Mislim da neće doći do gužve. Oni su suviše obazrivi da bi nas napali bez razloga. Zar nisu održali dobre odnose sa Indijancima? A mi smo za njih i veliki znak pitanja. Nego, da gucnemo."
<BR>&nbsp;&nbsp;&nbsp;&nbsp;&nbsp;Izvukli su velike čuture i nategli. Viski ih je prodrmao. Zatim su poterali konje niz padinu.
<BR>&nbsp;&nbsp;&nbsp;&nbsp;&nbsp;Oštar zvižduk preseče tišinu. Opazili su ih. Everard i Sandoval nastaviše da jašu nesmanjenom brzinom ka čelu mongolske kolone. Dvojica Monogla im se približiše sa one strane, držeći napete lukove.
<BR>&nbsp;&nbsp;&nbsp;&nbsp;&nbsp;Everard i Sandoval nosili su sportsku odeću dvadesetog veka: vetrovke i kačkete. Obojica su imali lovačke noževe kao kamuflažu a automatske mauzere i zračne projektore tridesetog veka za odbranu.
<BR>&nbsp;&nbsp;&nbsp;&nbsp;&nbsp;Mongoli zauzdaše svoje konje i disciplinovano se zaustaviše. Everard ih je posmatrao dok im se približavao. Pre polaska je dobio jednočasovno elektronsko znanje o jeziku, istoriji, tehnologiji, ponašanju i etici Mongola, Kineza i lokalnih Indijanaca. Ali sada ih je prvi put video.
<BR>&nbsp;&nbsp;&nbsp;&nbsp;&nbsp;Nisu izgledali bogzna kako lepo: bili su zdepasti, krivih nogu, retke brade i pljosnatog širokog lica koje je bilo premazano lojem i presijavalo se na suncu. Svi su bili dobro opremljeni čizmama i čakširama, kožnim oklopima i kupastim čeličnim šlemovima sa šiljkom ili perjanicom na vrhu. Bili su naoružani sabljama, noževima, kopljima i samostrelima. Čovek na čelu kolone nosio je barjak od repova jaka, upletenih zlatnim nitima. Ravnodušna lica posmatrala su približavanje dvojice redara patrole.
<BR>&nbsp;&nbsp;&nbsp;&nbsp;&nbsp;Vođa se izdvajao od ostalih. Sedeo je u zaprežnim kolima, a otrcani svileni ogrtač mu je visio sa ramena. Bio je krupniji i grubljeg izgleda od ostalih. Brada mu je bila riđa a nos gotovo pravilan. Odmeravao ih je krvožednim pogledom.
<BR>&nbsp;&nbsp;&nbsp;&nbsp;&nbsp;"Budite pozdravljeni", uzviknu kada su mu se dovoljno približili da ga čuju. "Koji vas duh ovamo dovodi?" Loše je govorio jezik lokalnih Indijanaca.
<BR>&nbsp;&nbsp;&nbsp;&nbsp;&nbsp;Everard mu odgovori na besprekornom mongolskom: "Pozdrav tebi, Toktaje, Batuov sine. Dolazimo u miru." To je ostavilo utisak. Everard vide kako se Mongoli hvataju za svoje amajlije i rukama prave znake protiv uroka. Ali se čovek koji je jahao sa Toktajeve leve strane brzo pribra: "Pa to su ljudi zapadnih zemalja stigli ovamo. To nismo znali."
<BR>&nbsp;&nbsp;&nbsp;&nbsp;&nbsp;Everard ga pogleda. Bio je viši rastom od Mongola, koža mu je bila gotovo bela, a crte lica i šake nežne. Mada je bio obučen kao i ostali, nije nosio oružje. Izgledalo je da ima pedesetak godina. Everard se nakloni u sedlu i pređe na severnokineski: "Ovu beznačajnu osobu vrlo žalosti što mora da protivureči znamenitom Li Taj Cungu, ali mi pripadamo velikom carstvu sa juga."
<BR>&nbsp;&nbsp;&nbsp;&nbsp;&nbsp;"Čuli smo priče o tom carstvu", reče Li Taj Cung prikrivajući iznenađenje. "Čak i ovako daleko na severu pronose se priče o toj bogatoj i sjajnoj zemlji. Mi je tražimo da bi smo vašem kanu preneli pozdrave Ka Kana Kulbaja, Tulijevog sina, unuka Džingisovog, kome cela zemlja leži kraj nogu."
<BR>&nbsp;&nbsp;&nbsp;&nbsp;&nbsp;"Mi znamo o Ka Kanu", reče Everard, "a znamo i o kalifu, o papi i drugim manjim vladarima."
<BR>&nbsp;&nbsp;&nbsp;&nbsp;&nbsp;Pazio je da ničim otvoreno ne uvredi kitajskog vladara a da ga ipak postavi na njegovo pravo mesto. "O nama se malo zna jer se naš gospodar ne zanima za spoljni svet niti voli da se drugi zanimaju za njega. Dozvoli da ti predstavim svoju nedostojnu osobu: ja sam Everard i nisam ni Rus ni Zapadnjak, a ličim na njih. Pripadam čuvarima granice."
<BR>&nbsp;&nbsp;&nbsp;&nbsp;&nbsp;Neka se misle šta to treba da znači.
<BR>&nbsp;&nbsp;&nbsp;&nbsp;&nbsp;"Nisi došao sa velikom pratnjom", primeti Toktaj.
<BR>&nbsp;&nbsp;&nbsp;&nbsp;&nbsp;"Veća pratnja mi nije potrebna", odvrati mu Everard najblažim tonom.
<BR>&nbsp;&nbsp;&nbsp;&nbsp;&nbsp;"Daleko si od kuće", dodade Li.
<BR>&nbsp;&nbsp;&nbsp;&nbsp;&nbsp;"Ništa dalje nego što bi vi, poštovana gospodo, bili u kirgijskim močvarama."
<BR>&nbsp;&nbsp;&nbsp;&nbsp;&nbsp;Toktaj udari šakom o balčak sablje. Oči su mu bile hladne i oprezne. "Pridružite nam se", reče. "Budite dobrodošli kao carski izaslanici. Ovde ćemo se ulogoriti i saslušati poruku vašeg cara."
<BR>
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;Sunce je posrebrilo zapadne planinske vrhove prekrivne snegom. U dolini su senke bile sve duže, šuma sve tamnija a nezaklonjene livade sve svetlije. Opštu tišinu remetili su samo talasi obližnje reke, udarci sekire i kopita konja u dubokoj travi. Vazduh je mirisao na dim.
<BR>&nbsp;&nbsp;&nbsp;&nbsp;&nbsp;Videlo se da su Mongoli bili uzbuđeni dolaskom stranaca i preuranjenim odmorom. Njihova lica nisu ništa odavala ali bi povremeno bacali poglede na Everarda i Sandovala i mrmljali molitve - uglavnom paganske, ali i budističke, nestonijanske i muslimanske. Međutim, to nije umanjivalo njihovu spretnost pri podizanju logora, postavljanju straža, namirivanju konja i pripremama za večeru. Everardu se činilo da su ćutljiviji nego obično: prema podacima koje mu je obezbedilo elektronsko obrazovanje, Mongoli bi trebalo da budu brbljivi i veseli.
<BR>&nbsp;&nbsp;&nbsp;&nbsp;&nbsp;Sedeo je prekrštenih nogu na podu šatora. Pored njega, u krugu, sedeli su Sandoval, Toktaj i Li. Pod je bio zastrt ćilimima a na mangalu se kuvao čaj. Njihov šator bio je jedini u logoru, verovatno se postavljao samo u svečanim trenucima. Toktaj ponudi Everarda kumisom, a ovaj srknu glasno, kako je to običaj nalagao, pa dodade ostalima. U životu je pio i gora pića od ukiseljenog kobiljeg mleka. Ali se nadao da će posle ovog rituala preći na čaj.
<BR>&nbsp;&nbsp;&nbsp;&nbsp;&nbsp;Mongolski poglavica poče da govori. Nije umeo da govori ravnomerno kao njegov kineski pomoćnik. U glasu mu se osećao bes što se neko usudio da ne padne ničice pred izaslanikom Ka Kana. Ali reči su mu bile učtive: "Neka nam naši gosti sada prenesu poruku svoga kralja. Prvo nam kažite njegovo ime."
<BR>&nbsp;&nbsp;&nbsp;&nbsp;&nbsp;"Njegovo ime ne sme biti izrečeno", odgovori Everard. "O njegovom carstvu čuli ste samo nejasne priče. Njegovu moć možete proceniti po tome što mu je bilo dovoljno da pošalje dva čoveka čak ovamo, i to bez rezervnih konja."
<BR>&nbsp;&nbsp;&nbsp;&nbsp;&nbsp;Toktaj se naceri. "Jašete lepe konje, ali sumnjam da bi oni izdržali stepu. Jeste li dugo putovali od kuće?"
<BR>&nbsp;&nbsp;&nbsp;&nbsp;&nbsp;"Samo jedan dan, Nojone. Imamo svoje načine..."
<BR>&nbsp;&nbsp;&nbsp;&nbsp;&nbsp;Everard stavi ruku u džep i odande izvadi nekoliko umotanih paketića sa poklonima. "Naš gospodar je naredio da kitajskim vođama predamo ove male darove kao znak njegovog poštovanja."
<BR>&nbsp;&nbsp;&nbsp;&nbsp;&nbsp;Dok su pokloni bili razmotavani, Sandoval se naže i prošaputa na engleskom: "Posmatraj njihove izraze lica. Izgleda da smo pogrešili."
<BR>&nbsp;&nbsp;&nbsp;&nbsp;&nbsp;"Gde?"
<BR>&nbsp;&nbsp;&nbsp;&nbsp;&nbsp;"Sjajni celofan impresionira varvare kao što je Toktaj. Ali posmatraj Lija. Njegova civilizacija poznavala je kaligrafiju u vreme kada se evropski zapad uvijao u kože. Njegovo mišljenje o našem ukusu nije baš laskavo."
<BR>&nbsp;&nbsp;&nbsp;&nbsp;&nbsp;Everard sleže ramenima: "Tu je u pravu."
<BR>&nbsp;&nbsp;&nbsp;&nbsp;&nbsp;Njihov razgovor nije ostao neprimećen. Toktaj im uputi oštar pogled ali se uskoro vrati svome poklonu, baterijskoj lampi. Kada su mu pokazali kako se njome rukuje, radosno je uzviknuo. Redar patrole brzo nauči da prefinjenost ukusa postoji na svakom stepenu tehnologije. Isprva je bio malo uplašen, čak je promrmljao nekoliko magijskih reči, ali se ubrzo setio da se Mongol ne sme plašiti ničega osim groma, svladao se i uskoro se radovao kao dete. Li je dobio knjigu Porodica čoveka čija je tehnika fotografije trebalo da ga impresionira. On je zahvaljivao i zahvaljivao, ali Everard nije bio siguran da je baš oduševljen.
<BR>&nbsp;&nbsp;&nbsp;&nbsp;&nbsp;Za uzvrat, redari patrole dobili su jedan divno izrađen kineski mač i nekoliko vidrinih krzna. Prošlo je dosta vremena dok se razgovor vratio na poslovne stvari. Sandoval je uspeo da druga strana počne sa svojom pričom.
<BR>&nbsp;&nbsp;&nbsp;&nbsp;&nbsp;"Kad već toliko znate", poče Toktaj, "sigurno vam je poznato da naš napad na Japan od pre nekoliko godina nije uspeo."
<BR>&nbsp;&nbsp;&nbsp;&nbsp;&nbsp;"Takva je bila volja neba", ubaci Li glasom poniznog dvoranina.
<BR>&nbsp;&nbsp;&nbsp;&nbsp;&nbsp;"Đavola", zareža Toktaj. "Misliš da kažeš da je takva bila ljudska glupost. Bilo nas je malo, malo smo znali i suviše smo daleko otišli po uzburkanom moru. Ali, ništa za to. Jednoga dana ćemo opet otići tamo."
<BR>&nbsp;&nbsp;&nbsp;&nbsp;&nbsp;Everard je vrlo dobro znao da je to istina i da će bura uništiti njihovu flotu i odneti ko zna koliko mladih života. Toktaj nastavi:
<BR>&nbsp;&nbsp;&nbsp;&nbsp;&nbsp;"Ka Kan je shvatio da moramo više znati o tim ostrvima. Možda bi trebalo da uspostavimo bazu severno od Hokaida. Pored toga, slušali smo priče o zemljama koje se nalaze dalje na istoku. Ribari koje je vetar tamo naneo videli su kopno; trgovci iz Sibira pričali su nam o nekom moreuzu iza koga se nalazi neka zemlja. Ka Kan je opremio četiri lađe sa kineskom posadom i naredio mi da sa sto mongolskih ratnika otkrijem novu zemlju."
<BR>&nbsp;&nbsp;&nbsp;&nbsp;&nbsp;Everard nije bio iznenađen. Kinezi su plovili već stotinama godina u svojim džunkama od kojih su neke primale i hiljadu ljudi. Istina, ovi brodovi nisu bili tako izdržljivi kao što će biti oni građeni pod uticajem Portugalaca, a i njihovi vlasnici nisu mnogo voleli okeane i hladne vode severa. Ipak, bilo je Kineza koji su naučili pomorske veštine od Koreanaca i Tajvanaca. Oni su verovatno poznavali i Kurilska ostrva.
<BR>&nbsp;&nbsp;&nbsp;&nbsp;&nbsp;"Plovili smo duž dve grupe ostrva", reče Toktaj. "Ostrva su bila gola, ali smo mogli ponegde da pristanemo, napasemo konje i razgovaramo sa domorocima. Ovo nam je padalo teško jer je trebalo prevoditi sa jezika na jezik, šest puta. Saznali smo da postoje dva velika kopna, Sibir i još jedno koje se približava Sibiru toliko da se more može preći u čamcu od kože ili prepešačiti preko leda u zimskim mesecima. Konačno smo stigli do nove zemlje. Plovili smo njenom obalom."
<BR>&nbsp;&nbsp;&nbsp;&nbsp;&nbsp;Everard je zamislio mapu. Ako se plovi duž Kurila i Aleuta, kopno je uvek blizu. Zahvaljujući svom plitkom gazu, džunke su izbegle nasukavanje i mogle da se usidre čak i u vodama ovih stenovitih ostrva. Struja ih je nosila u luku i Toktaj je ubrzo otkrio Aljasku. Što su išli južnije, obale su bile sve gostoprimljivije i oni su stigli do ušća reke Čijelis. Možda su ih domoroci opomenuli da je ušće Kolumbije opasno i pomogli im da reku pređu na splavovima.
<BR>&nbsp;&nbsp;&nbsp;&nbsp;&nbsp;"Ulogorili smo se pred kraj godine", reče Mongol. "Okolna plemena su zaostala ali prijateljski raspoložena. Dali su nam hrane i žene i pomogli nam. Za uzvrat, naši mornari su ih naučili nekim veštinama ribarenja i brodogradnje. Tamo smo proveli zimu, naučili neke od njihovih jezika i slali ekspedicije u unutrašnjost. Svuda smo slušali priče o ogromnim šumama i ravnicama prekrivenim krdima divljih goveda. Ono što smo videli samo je potvrdilo te priče: nikada nisam bio u tako bogatoj zemlji." Oči su mu svetlucale. "Ona je vrlo slabo naseljena, a njeni stanovnici ne znaju čak ni za gvožđe."
<BR>&nbsp;&nbsp;&nbsp;&nbsp;&nbsp;"Nojone", opomenu ga Li i pokaza glavom na redare. Toktaj zaneme.
<BR>&nbsp;&nbsp;&nbsp;&nbsp;&nbsp;Li se okrete Everardu i reče: "Čuli smo i priče o zlatnom carstvu na dalekom jugu. Smatrali smo svojom dužnošću da proverimo te priče, a i da ispitamo teren do toga carstva. Nismo se ni nadali da ćemo imati čast da sretnemo vaše cenjene osobe."
<BR>&nbsp;&nbsp;&nbsp;&nbsp;&nbsp;"I mi smo vrlo srećni što nam se čini čast na ovaj način", parirao mu je Everard. A onda se uozbilji: "Gospodar Zlatnog Carstva, čije se ime ne sme izgovoriti, poslao nas je vama kao prijatelje. On ne bi želeo da se vama nešto desi. Došli smo da vas opomenemo."
<BR>&nbsp;&nbsp;&nbsp;&nbsp;&nbsp;"Šta?" ukoči se Toktaj. Ruka mu je poletela prema maču koji je iz učtivosti, bio otpasao. "Šta to treba da znači?"
<BR>&nbsp;&nbsp;&nbsp;&nbsp;&nbsp;"Čućeš, Nojone. Mada ova zemlja izgleda prijatno, ona je prokleta. Ispričaj mu, brate."
<BR>&nbsp;&nbsp;&nbsp;&nbsp;&nbsp;Sandoval, koji je bio bolji pripovedač, preuze reč. Njegova priča bila je tako sročena da uplaši praznoverne, polucivilizovane Mongole, a da ne izazove podozrenje Kineza. Postojala su, u stvari, dva carstva na jugu, objasni on. Njihovo carstvo je bilo ono južnije; drugo se nalazilo severnije i istočnije. Obe države posedovale su ogromnu moć, koja se mogla objasniti ili kao magija, ili kao razvijena tehnika. Severno carstvo Bad gajz <EM>Bad gajz (Bad guys), na američkom engleskom: zli ljudi, 'negativci'; prim. prev.</EM> ovu teritoriju smatra svojom i neće dozvoliti nikakvim stranim ekspedicijama da kroz nju prolaze. Izvidnice tog carstva će uskoro otkriti Mongole i uništiće ih munjama. Dobronamerno carstvo sa juga Gud gajz <EM>Gud gajz (Good guys), na američkom engleskom: dobri ljudi, 'pozitivci'; prim. prev.</EM> nije u stanju da ih zaštiti i zato je poslalo njih dvojicu kao glasnike da opomenu Mongole i savetuju ih da se vrate.
<BR>&nbsp;&nbsp;&nbsp;&nbsp;&nbsp;"Zašto nam domoroci ništa nisu pričali o ta dva carstva?" upita lukavi Li.
<BR>&nbsp;&nbsp;&nbsp;&nbsp;&nbsp;"Zar svako malo pleme u džunglama Burme zna za Ka Kana?" odvrati Sandoval.
<BR>&nbsp;&nbsp;&nbsp;&nbsp;&nbsp;"Ja sam stranac i nisam upućen", reče Li. "Oprosti što ja ne razumem tvoje priče o nesavladivom oružju."
<BR>&nbsp;&nbsp;&nbsp;&nbsp;&nbsp;Ovo je najučtiviji način da se nekome kaže da laže, pomisli Everard i reče: "Ja vam mogu to pokazati ako mi Nojon dozvoli da ubijem neku životinju."
<BR>&nbsp;&nbsp;&nbsp;&nbsp;&nbsp;Toktaj se zamisli. Po izrazu njegovog lica nije se moglo ništa zaključiti, ali se videlo da ga je oblio znoj. On pljesnu rukama i izdade naređenje stražaru koji je ušao u šator.
<BR>&nbsp;&nbsp;&nbsp;&nbsp;&nbsp;Posle izvesnog vremena pojavi se jedan ratnik sa vešću da su ljudi lasom uhvatili jelena. Toktaj ih izvede napolje i povede ih kroz gomilu ratnika. Everard napuni mauzer. "Hoćeš li ti da pucaš?" upita Sandovala.
<BR>&nbsp;&nbsp;&nbsp;&nbsp;&nbsp;"Ni slučajno."
<BR>&nbsp;&nbsp;&nbsp;&nbsp;&nbsp;Mongoli su dovukli jednu košutu. Ona je, sa konopcem od konjske dlake oko vrata, drhtala kraj reke. Zalazeće sunce joj je davalo bronzanu boju. Everardu se učini da ga molećivo gleda. On dade znak ljudima da se povuku i nanišani. Ubio je košutu prvim metkom, ali je nastavio da puca dok joj nije unakazio leš.
<BR>&nbsp;&nbsp;&nbsp;&nbsp;&nbsp;Kada je spustio oružje zavladala je tišina. Prelazio je pogledom preko zdepastih tela na krivim nogama i preko širokih, bezizraznih lica; od njih se širio oštar zadah znoja, konja i dima. Everard se oseti neljudski, onako kako su ga oni u tom trenutku osećali.
<BR>&nbsp;&nbsp;&nbsp;&nbsp;&nbsp;"Ovo oružje je najbezopasnije od svih koja se ovde koriste", reče. "Duša iz ovako unakaženog tela je zauvek izgubljena."
<BR>&nbsp;&nbsp;&nbsp;&nbsp;&nbsp;On se okrete na peti i krenu. Sandoval pođe za njim. Njihovi konji su bili odvojeni od ostalih, a stvari su im bile u blizini. Oni osedlaše konje i ćutke odjahaše u šumu.
<BR>
<BR>&nbsp;&nbsp;&nbsp;&nbsp;&nbsp;4.
<BR>&nbsp;&nbsp;&nbsp;&nbsp;&nbsp;Vatra se rasplamsa od naleta vetra i osvetli obrve, nos, jagodice i svetlucave oči dvojice ljudi u mraku. Kada je nalet prošao ostavio je za sobom samo crvene i plave varnice nad žarom.
<BR>&nbsp;&nbsp;&nbsp;&nbsp;&nbsp;Everard se nije kajao. Jedno vreme je petljao oko lule, a kada je uspeo da je napuni i upali, on poče snažno da vuče dimove. Kada je progovorio, glas mu se jedva čuo od hujanja vetra u krošnjama drveća.
<BR>&nbsp;&nbsp;&nbsp;&nbsp;&nbsp;Kraj njih su se nalazile njihove vreće za spavanje, njihovi konji i skuter kojim su došli ovamo. Predeo je bio pust.
<BR>&nbsp;&nbsp;&nbsp;&nbsp;&nbsp;"Verovatno se svaki policajac nekada oseća kao kriminalac", poče Everard. "Ti si dosad bio samo posmatrač. Ja se ponekad teško mirim sa zadacima koji nalažu neposrednu akciju."
<BR>&nbsp;&nbsp;&nbsp;&nbsp;&nbsp;Sandoval je zamišljeno ćutao. Otkad su završili večeru nije progovorio nijednu reč.
<BR>&nbsp;&nbsp;&nbsp;&nbsp;&nbsp;Everard je nervozno odbijao dimove. "Samo mi je ovo trebalo. Kad ispravljaš posledice ekstratemporalnog mešanja, bar imaš osećaj da stvari vraćaš na neki njihov prvobitni kolosek. I nemoj mi reći da reč 'prvobitni' u ovom kontekstu ne znači ništa. Meni ona dođe kao uteha."
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"Ali kad nam šefovi, naši dragi danelijanski nadljudi, narede da menjamo istoriju... Znam da se Toktajeva grupa nikada nije vratila u Kitaj. Zašto se onda ti i ja uopšte mešamo? Nemam ja ništa s tim ako oni nalete na neprijateljski raspoložene Indijance pa ih ovi pobiju. To nije moj problem, kao što ne patim ni zbog sijaset sličnih slučajeva u toj prokletoj klanici koja se naziva istorijom čovečanstva."
<BR>&nbsp;&nbsp;&nbsp;&nbsp;&nbsp;"Ali mi ne moramo da ih pobijemo. Treba samo da ih nateramo da se vrate. Možda im je tvoja opomena bila dovoljna."
<BR>&nbsp;&nbsp;&nbsp;&nbsp;&nbsp;"Da se vrate? A onda! Verovatno će izginuti na moru. Put kući im neće biti baš prijatan - bura, magla, nepovoljne morske struje, stene. Njihove primitivne lađe su pravljene za plovidbu po rekama, a ne po moru. A mi ih teramo da se otisnu baš u nevreme. Da se nismo mi umešali, oni bi krenuli kasnije, imali bi povoljnije uslove... Zašto mi da preuzmemo svu odgovornost?"
<BR>&nbsp;&nbsp;&nbsp;&nbsp;&nbsp;"Možda bi uspeli da stignu do Kitaja", promrmlja Sandoval.
<BR>&nbsp;&nbsp;&nbsp;&nbsp;&nbsp;"Šta kažeš?" prenu se Everard.
<BR>&nbsp;&nbsp;&nbsp;&nbsp;&nbsp;"Prema onome što je Toktaj rekao, pretpostavljam da on namerava da se vrati kopnom, a ne morem. On je čuo da je lako preći Beringov moreuz; Aleućani to stalno rade. Bojim se da neće biti dovoljno da ih samo sprečimo da idu dalje."
<BR>&nbsp;&nbsp;&nbsp;&nbsp;&nbsp;"Ali mi znamo da se oni nikada nisu vratili!"
<BR>&nbsp;&nbsp;&nbsp;&nbsp;&nbsp;"A šta ako se ipak vrate?" Sandoval je povisio glas da bi nadjačao šum vetra. "Šta ako Toktaj nastavi put na jugoistok? Ne vidim šta bi ga u tome sprečilo. Hranu za ljude i konje može da nađe uz put. Nisu daleko ni naselja Pueblo Indijanaca, koji su na višem stupnju neolita i bave se poljoprivredom. Susret sa njima će ga još više ohrabriti. Stići će u Meksiko pre avgusta. A Meksiko je sada još bogatiji nego što je bio - ili će biti - u Kortezovo vreme. Acteci i Tolteci se bore za prevlast, a mnoga druga plemena će jedva dočekati da se protiv njih udruže sa došljacima. Ako si čitao Dijaza, znaš da špansko oružje nije odigralo presudnu ulogu, a Mongoli su bolji vojnici od Španaca... Toktaj ne bi odmah napao. U prvo vreme bi bio vrlo miran, proveo tamo zimu i naučio što više može. Iduće godine bi krenuo na sever, vratio se kući i izvestio Kublaja da jedna od najbogatijih zemalja na svetu, krcata zlatom, jedva čeka da je on pokori."
<BR>&nbsp;&nbsp;&nbsp;&nbsp;&nbsp;"A šta je sa ostalim indijanskim narodima? Ja o njima vrlo malo znam", upita ga Everard.
<BR>&nbsp;&nbsp;&nbsp;&nbsp;&nbsp;"Novo carstvo Maja je na svom vrhuncu. Ono je tvrd orah, ali tim više primamljiv. Ja mislim da Mongole niko više neće zaustaviti ako se domognu Meksika. Peru je sada na višem stupnju kulture i još neorganizovaniji od onog koji je video Pizaro... A zamisli samo šta bi Mongoli uradili sa tolikom zemljom!"
<BR>&nbsp;&nbsp;&nbsp;&nbsp;&nbsp;"Mislim da Mongoli ne bi odmah počeli sa masovnim naseljavanjem; Sibir i Aljaska su suviše velika prostranstva."
<BR>&nbsp;&nbsp;&nbsp;&nbsp;&nbsp;"Ljudi su savlađivali i veće prepreke. Ni ja ne mislim da bi svi odmah pohrlili ovamo. Verovatno bi im, kao i Evropljanima, trebalo nekoliko vekova da počnu sa masovnim naseljavanjem Amerike. Već zamišljam kako oni uspostavljaju lanac radova i plemena duž celog zapadnog dela severne Amerike. Progutali bi Meksiko i Jukatan, ili od njih napravili kanate. Stočari bi se pomerali ka istoku da bi na njihovo mesto mogla da dođu nova plemena. Seti se da će Juanska dinastija biti svrgnuta za manje od jednog veka. To će naterati Mongole da se iseljavaju iz Azije. A sa njima bi ovamo došli i Kinezi da obrađuju zemlju i učestvuju u deobi zlata."
<BR>&nbsp;&nbsp;&nbsp;&nbsp;&nbsp;"Ne bih želeo da te uvredim", prekide ga Everard, "ali ti ne bi trebalo da budeš na strani osvajača Amerike."
<BR>&nbsp;&nbsp;&nbsp;&nbsp;&nbsp;"Ovi osvajači bi bili drugačiji", odgovori Sandoval. "Što se Acteka tiče, što čovek više zna o njima sve mu se više čini da im je Kortez učinio uslugu. Drugim plemenima bi jedno vreme bilo teško, ali ne za dugo. Mongoli nisu tako loši. Mi ih gledamo očima njihovih evropskih savremenika i zaboravljamo koliko je mučenja i masakriranja bilo u Evropi toga vremena.
<BR>&nbsp;&nbsp;&nbsp;&nbsp;&nbsp;Mongoli, u stvari, mnogo podsećaju na Rimljane: raseljavaju krajeve koji se bune, ali ostavljaju na miru one koji im se pokoravaju, daju im zaštitu i organizuju upravu. Upravo sada Pax Mongolica ujedinjuje veća prostranstva i više naroda nego što je bedno Rimsko carstvo to ikada moglo.
<BR>&nbsp;&nbsp;&nbsp;&nbsp;&nbsp;A što se tiče Indijanaca, seti se da su Mongoli stočarski narod. Nikada ne bi došlo do nerešivog konflikta između lovaca i farmera, zbog koga su belci uništili Indijance. Mongoli nemaju rasnih predrasuda. Posle malo borbe, prosečni Navaho, Seminola, Pipeva ili Dakota će se potčinili Mongolima i početi sa njima da sarađuje. A što da ne? Dobiće konje, ovce, tkanine, metalurgiju. Biće brojniji od osvajača i biće ravnopravniji u odnosu na Mongole nego što bi bio u odnosu na bele farmere i industriju mašinske ere. A tu bi bili i Kinezi sa svojom civilizacijom..."
<BR>&nbsp;&nbsp;&nbsp;&nbsp;&nbsp;Sandoval prekide. Everard je slušao škripanje i krckanje grana na vetru. Dugo je zurio u noć a onda reče: "Možda. Morali bismo ovde ostati do prelomnog trenutka jer naš svet nikada ne bi ni postojao."
<BR>&nbsp;&nbsp;&nbsp;&nbsp;&nbsp;"Nije toliko divan da bismo za njim večito tugovali", reče Sandoval.
<BR>&nbsp;&nbsp;&nbsp;&nbsp;&nbsp;"Zaboravljaš na svoje roditelje; oni se nikada ne bi rodili."
<BR>&nbsp;&nbsp;&nbsp;&nbsp;&nbsp;"Proveli su svoj vek u jednoj prljavoj čatrlji. Sećam se oca kako plače jer ne može da nam kupi obuću za zimu. Majka mi je umrla od tuberkuloze."
<BR>&nbsp;&nbsp;&nbsp;&nbsp;&nbsp;Everard je sedeo nepomično. Sandoval se prvi prenu, skoči na noge i oporo se nasmeja. "Dosta maštarija. Vreme je za spavanje; ja ću držati prvu stražu."
<BR>&nbsp;&nbsp;&nbsp;&nbsp;&nbsp;Everard je pristao, ali je još dugo ležao budan.
<BR>
<BR>&nbsp;&nbsp;&nbsp;&nbsp;&nbsp;5.
<BR>&nbsp;&nbsp;&nbsp;&nbsp;&nbsp;Skuter ih je preneo dva dana u budućnost i nevidljiv za golo oko lebdeo visoko nad zemljom. Everard drhteći od hladnoće namesti elektronski teleskop. Čak i kroz teleskop karavan je izgledao kao linija sastavljena od tačkica koje su se pomicale u moru zelenila.
<BR>&nbsp;&nbsp;&nbsp;&nbsp;&nbsp;Everard se okrete u sedlu i upita svog druga: "Šta ćemo sada?"
<BR>&nbsp;&nbsp;&nbsp;&nbsp;&nbsp;Sandovalovo široko lice nije odavalo nikakva osećanja. "Ako naša demonstracija nije uspela..."
<BR>&nbsp;&nbsp;&nbsp;&nbsp;&nbsp;"Vidiš da nije; sada idu mnogo bržim tempom. Zašto?"
<BR>&nbsp;&nbsp;&nbsp;&nbsp;&nbsp;"Ne poznajem ih dovoljno da bih znao odgovor. Verovatno smo isprovocirali njihovu hrabrost. Svi su oni vaspitavani kao ratnici, da sakrivaju strah i savlađuju teškoće... šta im je drugo ostalo nego da nastave put. Da su ustuknuli pred našom pretnjom nikada ne bi mogli jedan drugom da pogledaju u oči."
<BR>&nbsp;&nbsp;&nbsp;&nbsp;&nbsp;"Mongoli nisu glupi. Njihove dosadašnje pobede nisu izvojevane zahvaljujući samo njihovoj fizičkoj snazi, nego i vojnoj veštini. Toktaj je trebalo da se povuče, izvesti cara o onome što je video i organizuje brojniji pohod."
<BR>&nbsp;&nbsp;&nbsp;&nbsp;&nbsp;"To mogu da urade i oni kod brodova", podseti ga Sandoval. "Kad bolje razmislim, vidim da smo potcenili Toktaja. On je, verovatno, naredio da se brodovi vrate, ukoliko se on ne pojavi do sledeće godine. Kada usput naiđe na nešto Zanimljivo, kao što smo nas dvojica, on može da pošalje poruku čuvarima brodova po nekom Indijancu."
<BR>&nbsp;&nbsp;&nbsp;&nbsp;&nbsp;Everard potvrdi glavom. Shvatio je da je na ovaj zadatak krenuo nepripremljen, bez ikakvog plana. Možda je tome doprineo i Sandovalov podsvesni otpor prema nalogu Danelijanaca. "Verovatno im je nešto bilo sumnjivo; Mongoli su uvek bili spretni u psihološkom ratovanju."
<BR>&nbsp;&nbsp;&nbsp;&nbsp;&nbsp;"Možda. Ali šta ćemo mi sada da radimo?"
<BR>&nbsp;&nbsp;&nbsp;&nbsp;&nbsp;Da pikiramo na njih, otvorimo vatru iz energetskog topa iz četrdeset i prvog veka i završimo posao? Ali to ne dolazi u obzir. Mogu me poslati u izgnanstvo, ali me na tako nešto nikada neće naterati. Moja poslušnost ima granica.
<BR>&nbsp;&nbsp;&nbsp;&nbsp;&nbsp;"Priredićemo im jednu vrlo impresivnu predstavu."
<BR>&nbsp;&nbsp;&nbsp;&nbsp;&nbsp;"A ako ni to ne uspe."
<BR>&nbsp;&nbsp;&nbsp;&nbsp;&nbsp;"Prestani sa tim 'ako'! Na kraju krajeva, za koga ti navijaš?"
<BR>&nbsp;&nbsp;&nbsp;&nbsp;&nbsp;"Samo pitam. Mogli bismo da udesimo da ovaj pohod nikada ne krene. Da se vratimo za nekoliko godina u prošlost i ubedimo Kublaj Kana da ne šalje ekspediciju na istok. Onda do svega ovoga neće ni doći."
<BR>&nbsp;&nbsp;&nbsp;&nbsp;&nbsp;"Dobro znaš da nam propisi patrole izričito zabranjuju da menjamo istoriju."
<BR>&nbsp;&nbsp;&nbsp;&nbsp;&nbsp;"A šta mi drugo sada radimo?"
<BR>&nbsp;&nbsp;&nbsp;&nbsp;&nbsp;"Izvršavamo izričito naređenje Glavnog štaba. Možda time treba da se ispravi neka druga greška; otkud ja znam. Ja sam samo jedna prečka na lestvama evolucije. Oni u budućnosti raspolažu mogućnostima uvida u stvari o kojima mi ne sanjamo."
<BR>&nbsp;&nbsp;&nbsp;&nbsp;&nbsp;"Slušaj taticu i radi sve što ti on kaže", promrmlja Sandoval.
<BR>&nbsp;&nbsp;&nbsp;&nbsp;&nbsp;"Činjenica je da je dvor Kublaj Kana, najmoćnijeg čoveka na zemlji, važniji od svega što se događa ovde, u Americi. Ti si me uvukao u ovaj posao i sada, ako treba, ja ću, kao viši po činu, izdavati naređenja. Nama je naređeno da ove ljude primoramo da odustanu od daljeg pohoda. Šta će posle biti, to se mene ne tiče. Važno je da se oni ne vrate kući. Mi ne moramo snositi neposrednu odgovornost za njihovu propast. Zar sam ja kriv ako čoveka koga sam pozvao na večeru pregazi auto na putu do moje kuće?"
<BR>&nbsp;&nbsp;&nbsp;&nbsp;&nbsp;"Prestani da popuješ i krenimo na posao", prekide ga Sandoval.
<BR>&nbsp;&nbsp;&nbsp;&nbsp;&nbsp;Everard poče da spušta skuter. "Vidiš li ono brdo?" pokaza on rukom. "Ono je na Toktajevom putu, ali mislim da će se večeras ulogoriti na nekoliko milja od njega, kraj onog potoka. Odatle se brdo dobro vidi. Na njemu ćemo se nas dvojica utvrditi."
<BR>&nbsp;&nbsp;&nbsp;&nbsp;&nbsp;"Hoćeš li da praviš vatromet? To mora da bude nešto naročito jer Kinezi već znaju za barut, a imaju i rakete."
<BR>&nbsp;&nbsp;&nbsp;&nbsp;&nbsp;"Znam. Kada sam sakupljao materijal za put, spakovao sam neke vrlo interesantne aparate."
<BR>&nbsp;&nbsp;&nbsp;&nbsp;&nbsp;Na vrhu brda bilo je nekoliko borova. Everard spusti skuter između njih i poče da vadi kutije iz prostranog prtljažnika. Sandoval mu je ćutke pomagao. Dresirani konji iziđoše iz svojih amova i počeše da pasu niz padinu.
<BR>&nbsp;&nbsp;&nbsp;&nbsp;&nbsp;Posle nekog vremena, Indijanac prekide ćutanje: "Kakve su ti to sprave?"
<BR>&nbsp;&nbsp;&nbsp;&nbsp;&nbsp;Everard pljesnu rukom po malom aparatu koji je upravo bio sklopio. "Ovo je deo sistema za upravljanje vremenskim prilikama; može da proizvede najstrašnije munje i gromove."
<BR>&nbsp;&nbsp;&nbsp;&nbsp;&nbsp;"To je najveća slabost Mongola." Sandoval odjednom živnu. "Bravo, sada možemo da se opustimo i uživamo u predstavi."
<BR>&nbsp;&nbsp;&nbsp;&nbsp;&nbsp;"Dok ja ovde majstorišem, ti pripremi nešto za večeru. Samo bez vatre, da nas dim ne bi izdao... Ah, da, zaboravio sam da ti kažem za projektor fatamorgane. Ako se budeš prerušio tako da te ne poznaju, projektovaću te u veličini od kilometra."
<BR>&nbsp;&nbsp;&nbsp;&nbsp;&nbsp;Smrkavalo se i vazduh je postajao sve hladniji. Everard je žvakao sendvič i kroz dogled posmatrao kako mongolska prethodnica bira mesto za logor baš tamo gde im je on odredio. Lovci su donosili svoj dnevni ulov i ložili vatre. Glavnina ekspedicije stigla je u sumrak. Toktaju se stvarno žurilo; koristio je svaki momenat da odmakne što dalje. Kada se pojaviše zvezde, Everard je bio spreman da počne.
<BR>&nbsp;&nbsp;&nbsp;&nbsp;&nbsp;"Priveži konje da ne podivljaju od straha. Predstava upravo počinje." Everard čučnu kraj kontrolne table i pritisnu jedno dugme.
<BR>&nbsp;&nbsp;&nbsp;&nbsp;&nbsp;Beli plamičci počeše da ližu prema nebu. Zatim je počelo da seva, munje su palacale kao zmijski jezici a planine se tresle od grmljavine. Everard je slao vatrene lopte koje su se vrtele u moru varnica i rasprskavale nad mongolskim logorom. Nebo se usijalo.
<BR>&nbsp;&nbsp;&nbsp;&nbsp;&nbsp;Zaglušen i zaslepljen, Everard je projektovao čaršave fluorescentne jonizacije. Ogromni barjaci su se, poput polarne svetlosti, uvijali i prelivali u raznim bojama, pišteći pod udarcima gromova.
<BR>&nbsp;&nbsp;&nbsp;&nbsp;&nbsp;Sandoval je skinuo gornji deo odeće i namazao se blatom. Everard ga je jedva prepoznao. Projektor ga je snimao i prenosio na horizont u razmeri koja je nadvisivala planine. Obavijen bleštavim oreolom, njegov lik je igrao od jednog horizonta do drugog i urlao glasom koji je nadjačavao grmljavinu. Everard oseti kako ga hvata jeza i u njemu se budi odavno zaboravljeni iskonski užas.
<BR>&nbsp;&nbsp;&nbsp;&nbsp;&nbsp;Ako ih ovo ne natera da odustanu...
<BR>&nbsp;&nbsp;&nbsp;&nbsp;&nbsp;Pogledao je na sat. Pola sata... još nekoliko minuta pa će prekinuti. Mongoli će sigurno ostati u logoru do zore, da se ne bi izgubili u pomrčini. Posle pauze od nekoliko sati zadaće im poslednji udarac, grom će pogoditi neko drvo usred njihovog logora... Everard dade znak Sandovalu da prekine igru.
<BR>&nbsp;&nbsp;&nbsp;&nbsp;&nbsp;Kada je buka utihnula, Everard mu se obrati sa "Bravo, Džek!"
<BR>&nbsp;&nbsp;&nbsp;&nbsp;&nbsp;"Ovako nisam igrao već godinama", promrmlja Sandoval. "U našem rezervatu ovu obrednu igru niko nije uzimao za ozbiljno", nastavi on posle nekoliko trenutaka. "Stariji ljudi su nas kao dečake učili da je igramo da bi nas nešto podsećalo da još postojimo kao narod. Ali mi smo je uglavnom igrali da bismo dobili koji novčić od turista."
<BR>&nbsp;&nbsp;&nbsp;&nbsp;&nbsp;Zaćutao je. Everard je nešto čačkao oko projektora. Posle izvesnog vremena, Sandoval nastavi: "Noćas sam znao zašto igram. Noćašnja igra mi je mnogo značila. Nikada se ranije nisam ovako osećao."
<BR>&nbsp;&nbsp;&nbsp;&nbsp;&nbsp;Everard je ćutao.
<BR>&nbsp;&nbsp;&nbsp;&nbsp;&nbsp;Začu se njištanje jednog od njihovih konja. Everard se uspravi i zagleda u noć: "Jesi li čuo nešto?"
<BR>&nbsp;&nbsp;&nbsp;&nbsp;&nbsp;Odjednom, ih obasja snop svetlosti baterijske lampe.
<BR>&nbsp;&nbsp;&nbsp;&nbsp;&nbsp;Za trenutak su bili zaslepljeni a onda Everard skoči i maši se za pištolj ošamučivać. Od jednog drveta se odvoji senka čoveka, potrča ka njemu i udari ga u rebra. On odskoči. U ruci mu se nađepištolj koji je ispuštao snip. Pucao je nasumce.
<BR>&nbsp;&nbsp;&nbsp;&nbsp;&nbsp;Baterijska lampa se ponovo upali. Everard ugleda Sandovala. Navaho nije ponovo upotrebio pištolj. Nenaoružan, sagnuo se ne bi li izbegao zamah sabljom. Vojnik sa sabljom potrča za njim. Sandoval pređe na džudo koji su upražnjavale patrolđije. Kleče na jedno koleno da bi izbegao udarac sabljom i, ustajući, udari napadača u adamovu jabučicu. Ovaj se zanese i Sandoval mu ote mač. U sledećem trenutku je već odbijao udarce drugog napadača, koji mu se privukao s leđa.
<BR>&nbsp;&nbsp;&nbsp;&nbsp;&nbsp;U opštoj gužvi čule su se oštre Toktajeve komande. Everard se povuče unazad. Upravo je jednog napadača oborio zrakom svoga pištolja. Od skutera ga je odvajala grupa Mongola. On pokuša da ih obiđe ali mu se laso obavi oko vrata i obori ga na zemlju. Dok je padao, video je kako nekoliko Mongola udara Sandovala kopljima po glavi. A onda je morao da se brani od četvorice napadača koji su skočili na njega. Dvaput je uspeo da stane na noge, ali je u međuvremenu izgubio pištolj. Opet su ga oborili i udarali pesnicama, čizmama i drškama noža. Još je bio pri svesti, ali se više nije branio.
<BR>
<BR>&nbsp;&nbsp;&nbsp;&nbsp;&nbsp;6.
<BR>&nbsp;&nbsp;&nbsp;&nbsp;&nbsp;U logor su stigli pre zore. Pri prvim zracima sunca Toktajeva kolona je već vijugala izmedu šumaraka rasutih po prostranoj dolini. Predeo je prelazio u ravnicu i pustaru. Planine su ostale iza njih, a na bledom nebu se videlo sve manje snežnih vrhova.
<BR>&nbsp;&nbsp;&nbsp;&nbsp;&nbsp;Durašni mongolski konjići kaskali su uz topot kopita i zveckanje opreme. Everard se obazre: kolona je izgledala kao kompaktna masa iz koje su ritmičko iskakala koplja sa zastavicama i šlemovima sa perjanicama. Niko nije govorio.
<BR>&nbsp;&nbsp;&nbsp;&nbsp;&nbsp;U glavi mu se mutilo. Ruke su mu bile slobodne ali su mu noge bile vezane za uzengije. Skinuli su mu svu odeću iz straha da u njoj ne krije neko tajno oružje. Odeća koju su mu u zamenu dali bila je smešno mala: kaput su morali da rasparaju po šavovima da bi mu ga nekako navukli.
<BR>&nbsp;&nbsp;&nbsp;&nbsp;&nbsp;Projektor i skuter su ostali na brdu; Toktaj nije hteo da rizikuje sa tim mračnim silama. Imao je muke dok je naterao svoje ratnike da sa sobom povedu te čudne konje koji su sada, osedlani i bez jahača, kaskali među mongolskim rezervnim konjićima.
<BR>&nbsp;&nbsp;&nbsp;&nbsp;&nbsp;Začu se žuran topot kopita. Jedan od Everardovih čuvara pomače konja u stranu da bi omogućio Li Taj Cungu da priđe zarobljeniku.
<BR>&nbsp;&nbsp;&nbsp;&nbsp;&nbsp;Everard mu uputi tup pogled.
<BR>&nbsp;&nbsp;&nbsp;&nbsp;&nbsp;"Bojim se da se tvoj prijatelj neće više probuditi", obrati mu se Li na kineskom. "Upravo sam ga namestio da udobnije leži."
<BR>
<BR>&nbsp;&nbsp;&nbsp;&nbsp;&nbsp;Udobnije, u improvizovanoj nosiljci, razapetoj izmedu dva konja... Leži u nesvesti od udaraca kopljima u glavu prošle noći. Lekari patrole bi ga brzo izlečili, ali je najbliža ispostava patrole u Kambaluku, a Toktaj me ni slučajno ne bi pustio da se vratim do skutera i radiom pozovem pomoć. Sandoval će umreti šest vekova pre svoga rođenja.
<BR>
<BR>&nbsp;&nbsp;&nbsp;&nbsp;&nbsp;Everard se zagleda u hladnokrvne smeđe oči koje su ga zainteresovano posmatrale. Nije vredelo diskutovati: i najlogičniji argumenti dvadesetog veka bi ovde zvučali besmisleno. Ali vredelo je pokušati. "Zar ne možeš bar da pomogneš Toktaju da shvati kakav će gnev navući i na sebe i na svoje ljude ako moj drug umre?"
<BR>&nbsp;&nbsp;&nbsp;&nbsp;&nbsp;Li provuče prste kroz svoju račvastu bradu. "Jasno je da tvoj narod poseduje veštine koje su nama nepoznate", reče. "Ali to ništa ne znači. Ovi varvari - on baci brz pogled na Everardove čuvare koji očigledno, nisu razumeli kineski - zauzeli su mnoge kraljevine koje su od njih bile superiornije u svemu sem u borbenoj veštini. Nama je sada jasno da si ti zaobišao istinu, kada si pričao o neprijateljskom carstvu koje nas odvaja od vašeg. Zašto nas vaš car plaši lažima, ako nema razloga da od nas strepi?"
<BR>&nbsp;&nbsp;&nbsp;&nbsp;&nbsp;Everard mu pažljivo odgovori: "Naš slavni car ne voli krvoproliće. Ali ako ga vi primorate da vas napadne..."
<BR>&nbsp;&nbsp;&nbsp;&nbsp;&nbsp;"Nemoj tako." Li odmahnu rukom kao da tera neku mušicu. "Toktaju možeš pričati što god hoćeš, ja se neću mešati. Meni ne bi bilo krivo kada bismo se sad vratili natrag; ja sam krenuo samo zato što je to sam Kan zahtevao. Ali kada razgovaramo u četiri oka, nemojmo vređati jedan drugog praznim pričama. Zar ti nije jasno da ove ljude ne možeš ničim zaustaviti. Oni preziru smrt; čak ni najdugotrajnije mučenje ih ne plaši, jer će i njemu jednom doći kraj; ljudi koji su spremni da pregrizu sopstveni jezik i umru, ne boje se ni najstrašnijeg sakaćenja. Povratak u ovom momentu značio bi za Toktaja večitu sramotu; s druge strane, nastavak puta može da mu donese večitu slavu i ogromno bogatstvo."
<BR>&nbsp;&nbsp;&nbsp;&nbsp;&nbsp;Everard uzdahnu. Njihovo zarobljavanje značilo je prekretnicu. Za vreme njegovih gromova, Mongoli su bili spremni da se u paničnom strahu vrate natrag. Mnogi su puzili i kukali, a sada su zbog toga još agresivniji. Toktaj je napao isto toliko iz straha, koliko i iz prkosa; sa njima se usudila da pođe samo nekolicima njegovih ljudi. Li, koji je bio učeni skeptik, upoznat sa mađioničarskim trikovima i tehnikom vatrometa, ohrabrio je Toktaja da napadne pre nego što gromovi počnu da udaraju po njihovom logoru.
<BR>
<BR>&nbsp;&nbsp;&nbsp;&nbsp;&nbsp;Pogrešno smo ih ocenili. Trebalo je da sa sobom vodimo stručnjaka za ovaj period koji bi imao sluha za nijanse njihove kulture. Mislili smo da nam je dovoljno što znamo nekoliko činjenica. Šta sad? Patrola će poslati poteru za nama, ali će ona stići prekasno da pomogne Sandovalu. Verovatno ni ja više neću biti živ. Ovi su još nervozni i iskoristiće prvi povod da me ubiju.
<BR>
<BR>&nbsp;&nbsp;&nbsp;&nbsp;&nbsp;Čak i ako preživi (što je bilo neverovatno) i patrola ga izvuče, kako će svojim drugovima pogledati u oči? Slobodni redar koji uživa sve privilegije svoga položaja, treba da je sposoban da se snađe i bez pomoći sa strane. On ne sme da dopusti da ginu ljudi koji su preko potrebni patroli.
<BR>&nbsp;&nbsp;&nbsp;&nbsp;&nbsp;"Zato te molim da više ne pokušavaš sa prevarama."
<BR>&nbsp;&nbsp;&nbsp;&nbsp;&nbsp;"Molim?" Everard se prenu iz razmišljanja.
<BR>&nbsp;&nbsp;&nbsp;&nbsp;&nbsp;"Ti znaš da su nas urođenički vodiči napustili. Ti ćeš preuzeti njihovu ulogu. Uskoro ćemo naići na druga plemena, sporazumeti se sa njima..."
<BR>&nbsp;&nbsp;&nbsp;&nbsp;&nbsp;Everard potvrdno klimnu glavom. Nije ga čudilo što su se Mongoli lako sporazumevali sa domorocima na raznim jezicima. Nekoliko sati im je bilo dovoljno da nauče najosnovnije reči i gestikulaciju, a kasnije su učili jezik od najmljenog vodiča.
<BR>&nbsp;&nbsp;&nbsp;&nbsp;&nbsp;"...i angažovati vodiča za svaku etapu putovanja", nastavi Li. "Ako nam daš pogrešna uputstva, ubrzo ćemo za to saznati. A ako nam budeš verno služio, bićeš nagrađen. Možeš čak i da postaneš neko na provincijskom dvoru posle naše konačne pobede."
<BR>&nbsp;&nbsp;&nbsp;&nbsp;&nbsp;Everard je sedeo nepomično. Lijeve reči su mu odzvanjale u ušima.
<BR>&nbsp;&nbsp;&nbsp;&nbsp;&nbsp;On do sada nije ni sumnjao da će patrola poslati pomoć. Nešto mora sprečiti Toktaja. Ali da li je to sigurno? Zašto su ih uopšte poslali da intervenišu, ako nije bilo nikakve sumnje, nikakvog paradoksa, koji njegova logika dvadesetog veka nije mogla da shvati, nikakvog poremećaja u kontinuumu koji se desio baš u ovo vreme?
<BR>&nbsp;&nbsp;&nbsp;&nbsp;&nbsp;Možda će mongolski pohod ipak uspeti! Možda je budućnost, o kojoj se Sandoval nije usuđivao ni da sanja, stvarno bila u američkom kanatu.
<BR>&nbsp;&nbsp;&nbsp;&nbsp;&nbsp;U sistemu prostora i vremena dolazi do poremećaja i diskontinuiteta. Istorija se može vratiti i prekinuti u određenom momentu. Može doći do razvoja koji ničim nije bio prouzrokovan. Tako, na primer, može se desiti da Mans Everard ostane napušten u prošlosti, gde je došao iz budućnosti koje nikada nije bilo, po nalogu patrole koja nikada nije postojala.
<BR>
<BR>&nbsp;&nbsp;&nbsp;&nbsp;&nbsp;7.
<BR>&nbsp;&nbsp;&nbsp;&nbsp;&nbsp;Pred zalazak sunca nemilosrdni tempo doveo je ekspediciju u pustaru. Brežuljci su bili strmi i smeđe boje; pod kopitama konja dizali su se oblaci prašine; srebrnasto zeleno žbunje bilo je jedino rastinje.
<BR>&nbsp;&nbsp;&nbsp;&nbsp;&nbsp;Everard pomože da Sandovala polože na zemlju. Indijančeve oči su bile sklopljene a lice upalo; imao je groznicu, trzao se i buncao. Everard ništa drugo za njega nije mogao da učini sem da mu nacedi nekoliko kapi vode na ispucale usne.
<BR>&nbsp;&nbsp;&nbsp;&nbsp;&nbsp;Mongolski logor je ovoga puta bio veseliji. Pobedili su dva moćna čarobnjaka, a posle toga ih niko nije napao. Svoje dužnosti su obavljali uz mnogo priče, a posle skromne večere navalili su na kumis.
<BR>&nbsp;&nbsp;&nbsp;&nbsp;&nbsp;Everard je ostao kraj Sandovala, u sredini logora. Čuvala su ga dva stražara; sedeli su ćutke nekoliko metara od njega. S vremena na vreme, jedan od njih bi ustao da baci drva na vatru. Uskoro je logor utihnuo; umorni ljudi su polegali a stražari na konjima su pospano patrolirali oko logora. Vatre su dogorevale, dok su se zvezde palile iznad logora; iz daljine se čulo zavijanje kojota. Zahladnelo je. Everard prebaci još jedan pokrivač preko Sandovala a i sam se uvi u svoj ogrtač. Kada bi mu bar vratili njegovu lulu!
<BR>&nbsp;&nbsp;&nbsp;&nbsp;&nbsp;Začu se šum nečijih koraka. Everardovi čuvari podigoše lukove. U krug koji je osvetljavala vatra uđe Toktaj. Čuvari mu se pokloniše i povukoše u senku.
<BR>&nbsp;&nbsp;&nbsp;&nbsp;&nbsp;Toktaj se zaustavi nad Everardom. Neko vreme je zurio u pravcu Sandovala. "Bojim se da tvoj prijatelj neće živeti do sledećeg zalaska sunca", reče tihim glasom.
<BR>&nbsp;&nbsp;&nbsp;&nbsp;&nbsp;Everard nešto progunđa sebi u bradu.
<BR>&nbsp;&nbsp;&nbsp;&nbsp;&nbsp;"Imaš li neki lek koji mu može pomoći?" upita Toktaj. "U tvojim bisagama ima nekih čudnih stvari."
<BR>&nbsp;&nbsp;&nbsp;&nbsp;&nbsp;"To su lekovi protiv infekcije i bolova", odgovori Everard mehanički. "Razbijenu lubanju bi mogao da izleči samo iskusan lekar."
<BR>&nbsp;&nbsp;&nbsp;&nbsp;&nbsp;Toktaj sede i prinese šake vatri. "Žao mi je, ali lekara nismo poveli sa sobom."
<BR>&nbsp;&nbsp;&nbsp;&nbsp;&nbsp;"Mogao bi da nas pustiš", reče Everard bez nade u glasu.
<BR>&nbsp;&nbsp;&nbsp;&nbsp;&nbsp;"Moje vozilo, koje je ostalo u jučerašnjem logoru bi nas odvelo do najbližeg lekara."
<BR>&nbsp;&nbsp;&nbsp;&nbsp;&nbsp;"Dobro znaš da je to nemoguće", nasmeja se Toktaj. U glasu mu se više nije osećalo sažaljenje za samrtnika. "Za ovo ste sami krivi."
<BR>&nbsp;&nbsp;&nbsp;&nbsp;&nbsp;To Everard nije mogao da porekne.
<BR>&nbsp;&nbsp;&nbsp;&nbsp;&nbsp;"Ja nisam zlopamtilo", nastavi Toktaj. "Spreman da ti ponudim prijateljstvo. Da nije tako, mogao sam da te stavim na muke i iz tebe iščupam istinu."
<BR>&nbsp;&nbsp;&nbsp;&nbsp;&nbsp;Everard planu: "Pa, mogao bi da pokušaš."
<BR>&nbsp;&nbsp;&nbsp;&nbsp;&nbsp;"Verovatno bih uspeo. Sa ljudima koji nose lek protiv bola to ne bi bilo teško." Toktaj se cerio. "Ipak, možeš mi poslužiti kao talac, a i za druge stvari. Možda ti i ne pripadaš tom bogatom južnom carstvu. Pre bih rekao da si ti neki avanturista koji je začarao cara te zemlje pa se sada boji da mu se neko ne umeša u posao." Toktaj pljunu u vatru. "Postoje mnoge priče o tome, a u njima uvek neki junak pobeđuje zlog čarobnjaka. Zašto ja ne bih bio taj junak?"
<BR>&nbsp;&nbsp;&nbsp;&nbsp;&nbsp;Everard uzdahnu. "Doći će vreme kada ćeš shvatiti zašto." Ali ni sam više nije bio u to siguran.
<BR>&nbsp;&nbsp;&nbsp;&nbsp;&nbsp;Toktaj ga potapša po leđima. "Pričaj mi o tome. Pa, između nas nema krvnog neprijateljstva. Budimo prijatelji!"
<BR>&nbsp;&nbsp;&nbsp;&nbsp;&nbsp;Everard pokaza palcem u pravcu Sandovala.
<BR>&nbsp;&nbsp;&nbsp;&nbsp;&nbsp;"I meni ga je žao", reče Toktaj, "ali on se suprotstavio izaslaniku Ka Kana. Nego, hajde da nešto popijemo. Poslaću nekog po mešinu."
<BR>&nbsp;&nbsp;&nbsp;&nbsp;&nbsp;Everard napravi kiselo lice. "Time me sigurno nećeš pridobiti."
<BR>&nbsp;&nbsp;&nbsp;&nbsp;&nbsp;"Zašto, ne dopada ti se naš kumis? Ali ja nemam drugog pića; vino smo odavno popili."
<BR>&nbsp;&nbsp;&nbsp;&nbsp;&nbsp;"Mogao bi da mi daš našeg viskija."
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Ono naše piće. Nosili smo ga u bisagama."
<BR>&nbsp;&nbsp;&nbsp;&nbsp;&nbsp;Toktaj je oklevao. "U redu", reče napokon. "Idemo da ga donesemo."
<BR>&nbsp;&nbsp;&nbsp;&nbsp;&nbsp;Oba čuvara su pošla sa njima.
<BR>&nbsp;&nbsp;&nbsp;&nbsp;&nbsp;Kad su stigli do gomile opreme, kod koje je takođe bilo stražara, jedan od čuvara izvadi ugarak iz vatre da osvetli Everardu. Everardovi mišići su bili napeti. On čučnu i laganim pokretima poče da pretura po bisagama. Kada je našao obe čuture sa viskijem, on se vrati na svoje mesto kraj vatre.
<BR>&nbsp;&nbsp;&nbsp;&nbsp;&nbsp;Toktaj sede preko puta. Posmatrao je Everarda kako sipa piće u poklopac čuture i jednim gutljajem ga ispija. "Čudno miriše", primeti on.
<BR>&nbsp;&nbsp;&nbsp;&nbsp;&nbsp;"Probaj." Everard mu pruži čuturu.
<BR>&nbsp;&nbsp;&nbsp;&nbsp;&nbsp;Ovo je bio gest usamljenog čoveka. Toktaj nije bio loš u duši, a kada sediš kraj umirućeg druga, pio bi i sa crnim đavolom samo da ne misliš na svoju muku. Mongol oprezno omirisa grlić čuture. Pogleda u Everarda, a zatim prinese piće ustima.
<BR>&nbsp;&nbsp;&nbsp;&nbsp;&nbsp;"Uuuuuuh!"
<BR>&nbsp;&nbsp;&nbsp;&nbsp;&nbsp;Everard priskoči da podigne sa zemlje čuturu pre nego što sve piće iscuri. Jedan od čuvara podiže luk a drugi ga ščepa za rame i izvuče mač. "To nije otrov!" povika Everard žurno. "Samo je prejako za njega. Gledajte kako ja pijem!"
<BR>&nbsp;&nbsp;&nbsp;&nbsp;&nbsp;Toktaj mahnu stražarima rukom da se povuku. Oči su mu suzile. "Od čega je to?" upita kašljući. "Od zmajeve krvi?"
<BR>&nbsp;&nbsp;&nbsp;&nbsp;&nbsp;"Ne, nego od ječma." Ovo nije bio momenat za objašnjavanje principa destilacije. Everard povuče još jedan gutljaj. "Drži se ti ovog kobiljeg mleka."
<BR>&nbsp;&nbsp;&nbsp;&nbsp;&nbsp;Toktaj coknu jezikom. "Ovo me je dobro zagrejalo; kao biber." On ispruži ruku u pravcu čuture: "Daj mi još!"
<BR>&nbsp;&nbsp;&nbsp;&nbsp;&nbsp;Everard se nije micao.
<BR>&nbsp;&nbsp;&nbsp;&nbsp;&nbsp;"Šta čekaš!" zareža Toktaj.
<BR>&nbsp;&nbsp;&nbsp;&nbsp;&nbsp;Everard zavrte glavom. "Rekao sam ti da je to suviše jako za Mongole."
<BR>&nbsp;&nbsp;&nbsp;&nbsp;&nbsp;"Šta kažeš? Slušaj ti, na bućkalu hvatani Turčine..."
<BR>&nbsp;&nbsp;&nbsp;&nbsp;&nbsp;"Evo ti, ali na tvoju odgovornost. Na vreme te opominjem, pred svedocima, da će ti od ovoga sutra biti muka."
<BR>&nbsp;&nbsp;&nbsp;&nbsp;&nbsp;Toktaj povuče nekoliko dobrih gutljaja, podrignu i vrati mu čuturu. "Gluposti! Malo pre nisam bio pripremljen. Ispij!"
<BR>&nbsp;&nbsp;&nbsp;&nbsp;&nbsp;Everard je pio polako. Toktaj izgubi strpljenje. "Požuri! Ili, bolje, daj mi drugu bocu!"
<BR>&nbsp;&nbsp;&nbsp;&nbsp;&nbsp;"U redu, ti si gazda. Ali nemoj da pokušaš da se sa mnom takmičiš. Nisi ti za to."
<BR>&nbsp;&nbsp;&nbsp;&nbsp;&nbsp;"Kako to misliš? Pa ja sam u piću dvadesetoricu oborio na pod u Karakorumu. I to nisu bili nikakvi svileni Kinezi, već sve sami Mongoli." Toktaj opet prinese čuturu ustima.
<BR>&nbsp;&nbsp;&nbsp;&nbsp;&nbsp;Everard je srkutao svoj viski. Da je i brže pio ne bi ga ni osetio jer je bio suviše napet. Ovo je bila prilika za bekstvo.
<BR>&nbsp;&nbsp;&nbsp;&nbsp;&nbsp;"Evo vam, hladna je noć", reče i pruži čuturu najbližem čuvaru. "Povucite svaki po gutljaj da se zagrejete."
<BR>&nbsp;&nbsp;&nbsp;&nbsp;&nbsp;Toktaj ga pogleda sa negodovanjem. "Ovo piće je suviše dobro za..." Nije dovršio. Iako je mongolsko carstvo bilo zasnovao na krutom apsolutizmu, Kublajevi oficiri morali su sve da dele sa svojim vojnicima.
<BR>&nbsp;&nbsp;&nbsp;&nbsp;&nbsp;Dobacivši uvređen pogled Toktaju, stražar zgrabi čuturu, prinese je usnama i zabaci glavu. "Samo polako, to je žestoko piće", podseti ga Everard.
<BR>&nbsp;&nbsp;&nbsp;&nbsp;&nbsp;"Za mene nije jako." Toktaj sasu još pića u sebe. "Vidiš da sam potpuno trezan. Kod Mongola je problem u tome što su suviše otporni i nikada ne mogu da se napiju."
<BR>&nbsp;&nbsp;&nbsp;&nbsp;&nbsp;"Prestani da se hvališ", prekide ga Everard. Prvi čuvar ovlaži jezik i dodade čuturu drugom.
<BR>&nbsp;&nbsp;&nbsp;&nbsp;&nbsp;Toktaj nazdravi. "Oho-ho, baš prija. A sada, na spavanje; vrati mu njegovo piće."
<BR>&nbsp;&nbsp;&nbsp;&nbsp;&nbsp;Everardu se steže u grlu. "Hvala, meni se još pije. Dobro je da si shvatio da je to piće suviše jako za vas."
<BR>&nbsp;&nbsp;&nbsp;&nbsp;&nbsp;"Misliš!" Toktaj mu dobaci besan pogled. "Za Mongole nijedno piće nije suviše jako. "On opet otpi. Prvi čuvar prihvati čuturu i povuče dobar gutljaj.
<BR>&nbsp;&nbsp;&nbsp;&nbsp;&nbsp;Everardu stade dah. Možda će uspeti!
<BR>&nbsp;&nbsp;&nbsp;&nbsp;&nbsp;Toktaj je bio naviknut na pijančenje. Verovatno su i on i njegovi zemljaci mogli da popiju poveće količine kumisa, vina, piva, medovine, kvasa i drugih vrenja toga vremena. Znali su kada je dosta i mogli uspravno da odu do kreveta. Ali nijedno vrenje ne može imati više od 24 procenta alkohola, a većina pića trinaestog veka nije imala više od 5.
<BR>&nbsp;&nbsp;&nbsp;&nbsp;&nbsp;Viski je bio nešto drugo. Teško onom ko pokuša da ga pije kao pivo. Ubrzo će izgubiti kontrolu, a zatim i svest.
<BR>&nbsp;&nbsp;&nbsp;&nbsp;&nbsp;Everard pruži ruku za čuturom koju je i dalje naginjao jedan od čuvara. "Daj to ovamo", reče, "sve ćeš mi popiti."
<BR>&nbsp;&nbsp;&nbsp;&nbsp;&nbsp;Mongol se naceri, povuče još jedan gutljaj i dodade piće svome drugu. Everard se diže, i nespretno pokuša da se dokopa čuture. Stražar ga gurnu i on sede natrag na zemlju. Mongoli zaurlaše od smeha i nazdraviše jedan drugom.
<BR>&nbsp;&nbsp;&nbsp;&nbsp;&nbsp;Everard prvi primeti da se Toktaj presamitio i pao na zemIju. Plamen osvetli njegov blesav izraz lica. Everard se pripremi za skok.
<BR>&nbsp;&nbsp;&nbsp;&nbsp;&nbsp;Uskoro se i jedan od stražara uhvati za stomak i poče da povraća. Drugi nespretno pokuša da izvuče mač. "Otrovao si nas!"
<BR>&nbsp;&nbsp;&nbsp;&nbsp;&nbsp;Everard se diže, preskoči vatru i pritrča onesvešćenom Toktaju. Stražar pokuša da ga uhvati, saplete se i poče da viče. Everard izvuče Toktajevu sablju iz korica. Stražar mu je prilazio. Everard nije hteo da ga ubije. Zato mu se približi, izbi mu sablju iz ruke i udari ga pesnicom u stomak. Mongol pade na kolena.
<BR>&nbsp;&nbsp;&nbsp;&nbsp;&nbsp;Everard skoči u senku. Ljudi su se budili i dozivali. Jedan od stražara koji su jahali oko logora priđe da vidi šta se događa. Neko upali baklju na već dogoreloj vatri i osvetli logor. Everard se pritaji.
<BR>&nbsp;&nbsp;&nbsp;&nbsp;&nbsp;Kraj njega protrča jedan Mongol, ne videvši ga. Puzao je prema neosvetljenom delu logora. Po iznenadnoj seriji psovki i povika znao je da su našli Nojona.
<BR>&nbsp;&nbsp;&nbsp;&nbsp;&nbsp;Everard se uspravi i poče da beži.
<BR>&nbsp;&nbsp;&nbsp;&nbsp;&nbsp;Konji su, kao i obično, bili sapeti i pušteni da pasu. Everard vide kako mu se jedan od stražara približava u galopu. Kada je bio dovoljno blizu, stražar upita: "Šta se dešava?"
<BR>&nbsp;&nbsp;&nbsp;&nbsp;&nbsp;"Napadaju logor", odvrati brzo Everard. Mongol zauzda konja.
<BR>&nbsp;&nbsp;&nbsp;&nbsp;&nbsp;Pre no što ga je Mongol prepoznao, Everard uhvati njegovog konja za uzdu. Mongol opsova i izvuče sablju. Everard, koji mu se nalazio sa leve strane, lako odbi napad i jednim udarcem obori jahača. Ovaj pokuša da se digne, vičući. Everard se već peo u sedlo. Mongol je hramao ka njemu. Everard udari konja pljoštimice po sapima.
<BR>&nbsp;&nbsp;&nbsp;&nbsp;&nbsp;Uskoro je bio pokraj rezervnih konja. Odmota laso sa sedla i uhvati jednog od njih. Nagnuvši se iz sedla, on jednim udarcem preseče konopac kojim je konj bio sapet i povuče ga za sobom. Galopirali su prema severu.
<BR>&nbsp;&nbsp;&nbsp;&nbsp;&nbsp;Everard se obazre. Još ga niko nije pratio. Trebaće im vremena da se organizuju.
<BR>&nbsp;&nbsp;&nbsp;&nbsp;&nbsp;Iznad njega nešto sevnu. Iza njega zašišta vazduh. On oseti neku čudnu hladnoću, ali uspori galop. Više nije trebalo žuriti. To je sigurno bio Mans Everard...
<BR>&nbsp;&nbsp;&nbsp;&nbsp;&nbsp;...koji je bio uspeo da se dočepa skutera i sada se vratio, prostorno na jug a vremenski unazad do ovog trenutka.
<BR>&nbsp;&nbsp;&nbsp;&nbsp;&nbsp;Baš lepo, pomisli Everard. A šta je sa pravilima patrole koja zabranjuje da čovek sam sebi pomaže na ovaj način? Šta je sa opasnošću od zatvaranja uzročne petlje i od prepletanja prošlosti sa budućnošću?
<BR>&nbsp;&nbsp;&nbsp;&nbsp;&nbsp;Ali u ovom slučaju me neće kazniti, jer sam pomogao Džonu Sandovalu, a ne sebi. Što se mene tiče, ja sam se već izvukao. Planine dovoljno poznajem da mogu da zavaram trag.
<BR>&nbsp;&nbsp;&nbsp;&nbsp;&nbsp;Uostalom, ovaj zadatak i nije ništa drugo do vraćanje iz budućnosti da bismo stvorili svoju prošlost. Da nisamo intervenisali Mongoli bi zauzeli Ameriku i nas nikada ne bi bilo.
<BR>&nbsp;&nbsp;&nbsp;&nbsp;&nbsp;Nebo je bilo ogromno i potpuno crno; retko se moglo videti toliko zvezda. Veliki medved je bleštao nad drevnom zemljom; u tišini se čuo samo topot kopita. Everard se nikada nije osećao tako usamljenim.
<BR>&nbsp;&nbsp;&nbsp;&nbsp;&nbsp;"A šta ću ja ovde?" upita on glasno.
<BR>&nbsp;&nbsp;&nbsp;&nbsp;&nbsp;Čim je postavio pitanje setio se odgovora, opustio se i prepustio ritmu koji su davali konji. Jedva je čekao da se sve to završi. Ono što je trebalo da učini i nije bilo tako strašno.
<BR>&nbsp;&nbsp;&nbsp;&nbsp;&nbsp;Toktaj i Li Taj Cung se nikada nisu vratili u Kitaj. Ali ne zato što su poginuli na moru ili u šumama, već zato što je jedan čarobnjak sišao sa neba, pobio im munjama konje i upalio brodove na ušću reke. Nijedan kineski mornar se nije usudio da se uputi na more u čamcu koji se mogao napraviti u Americi a nijedan Mongol nije verovao da je moguće stići u domovinu peške. Članovi ekspedicije su ostali, poženili se Indijankama i proživeli svoj vek u Americi.
<BR>&nbsp;&nbsp;&nbsp;&nbsp;&nbsp;Everarda nije grizla savest što je poremetio Toktajeve osvajačke ambicije. Bolelo ga je saznanje o patroli koja mu je bila i porodica i narod i razlog postojanja. Nadljudi daleke budućnosti nisu bili baš veliki idealisti. Nisu oni samo čuvali neku bogom danu istoriju koja je dovela do njih. Ponekad bi i oni umešali svoje prste da stvore sopstvenu prošlost... 'Prvobitno stanje stvari' ne znači ništa. Kad posmatraš izrovani put kojim se kreće čovečanstvo i pomisliš da bi on mestimično mogao biti i ravniji, seti se da bi on na drugim mestima mogao biti i džombastiji.
<BR>&nbsp;&nbsp;&nbsp;&nbsp;&nbsp;"Prljava je ovo igra", reče Everard, "ali ona ima i svoja pravila." Glas mu je toliko odzvanjao da on zaćuta, potapša konja i nastavi put ka severu.
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
