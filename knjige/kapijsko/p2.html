<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2. TRGOVCI SA VENERE
<P>&nbsp;&nbsp;&nbsp;&nbsp;&nbsp;I
<BR>&nbsp;&nbsp;&nbsp;&nbsp;&nbsp;Zovem se Odi Volters i radim kao vozač vazduhoplova; dom mi je na Veneri... u Vretenu ili u kolibi Hičija uglavnom; inače, gde god se zateknem kada sam pospan.
<BR>&nbsp;&nbsp;&nbsp;&nbsp;&nbsp;Do svoje dvadeset pete godine živeo sam na Zemlji, uglavnom u Amarilo Centralu. Otac mi je bio zamenik guvernera za Teksas. Umro je dok sam još bio na koledžu, ali mi je ostavio dovoljno u vidu finansijske potpore koju dobijaju naslednici državnih službenika, tako da sam mogao da završim školu, postanem stručnjak za poslovnu administraciju i položim ispit za pomoćnika kao viši daktilograf u istoj toj državnoj službi. Znači, bio sam pripremljen za život, ili bi bar većina ljudi to mislila.
<BR>&nbsp;&nbsp;&nbsp;&nbsp;&nbsp;Bivstvujući tako nekoliko godina, konačno sam nešto otkrio. Nije mi se dopadao život za koji sam bio pripremljen. Teško da bi iko pogodio prave razloge. Amarilo Central nije uopšte bio tako loš. Nije mi smetao smog koji sam nosio kao odelo, uspevao sam da iziđem nakraj sa susedima, iako ih ima osam hiljada po kvadratnoj milji, ni buka nije bila tako strašna i uspešno sam se branio od razbojničkih bandi klinaca... ne, nije mi smetao sam Teksas. Već način na koji sam provodio život u Teksasu; i nisam znao šta bih s njim bilo gde drugde na Zemlji.
<BR>&nbsp;&nbsp;&nbsp;&nbsp;&nbsp;I tako sam otišao.
<BR>&nbsp;&nbsp;&nbsp;&nbsp;&nbsp;Prodao sa svoju radnu dozvolu nekoj ženi koja je morala da stavi pod hipoteku roditeljsku sobu da bi platila za nju; uz to, založio sam vlastiti penzijski fond, a i podigao sam iz banke ono malo novca što sam uštedeo... i tako kupio kartu u jednom smeru za Veneru.
<BR>&nbsp;&nbsp;&nbsp;&nbsp;&nbsp;U tome nije bilo ničeg neobičnog. To je svaki klinac govorio da će uraditi kada odraste. Razlika je bila u tome što sam ja to stvarno i učinio.
<BR>&nbsp;&nbsp;&nbsp;&nbsp;&nbsp;Pretpostavljam da bi sve bilo drugačije da sam imao na raspolaganju Pravi Novac. Da mi je otac bio guverner i da je bio u prilici da ga "podmazuju" i da mu dele "narukvice", umesto što je bio samo jedan od zavrtanja u državnoj administraciji... Da je finansijska potpora koja mi je iza njega ostala uključivala bar punu medicinsku zaštitu... da sam bio na vrhu gomile umesto zaglavljen u ugnjetavanoj sredini, pritiskan sa obe strane...
<BR>&nbsp;&nbsp;&nbsp;&nbsp;&nbsp;Nije tako ispalo. I zato sam krenuo krivudavim putem pionira, nastojeći da zaradim na turistima sa Zemlje u glavnom mestu na Veneri, Vretenu.
<BR>&nbsp;&nbsp;&nbsp;&nbsp;&nbsp;Svi su videli slike Vretena, kao što su svi videli Koloseum i Nijagarine vodopade. Razlika je, razume se, u tome što Vreteno možete videti samo iznutra. Nalazi se ispod površine Venere, u oblasti nazvanoj Alfa Regio.
<BR>&nbsp;&nbsp;&nbsp;&nbsp;&nbsp;Kao i sve ostalo što je vredelo pogledati na Veneri, i Vreteno su ostavili Hičiji. Niko nikada nije uspeo da odgonetne zbog čega je Hičijima bila potrebna podzemna odaja dugačka tri stotine metara vretenastog oblika; međutim, ona je bila tu. I mi smo je koristili. To je bio Venerin Tajms Skver ili Šanzelize. Svi turisti sa Tere prvo bi se uputili u Vreteno, i zato smo tamo počinjali da ih perušamo.
<BR>&nbsp;&nbsp;&nbsp;&nbsp;&nbsp;Moj posao iznajmljivanja vazduhoplova nije baš najčestitiji, kao, uostalom, ni svi ostali poslovi vezani za turiste na Veneri... hoću da kažem, jeste čestit ako zanemarite činjenicu da na Veneri nema Bog zna šta vrednog da se vidi što nisu ostavili Hičiji ispod površine. Sve ostale zamke za turiste u Vretenu su u izvesnoj meri nepoštene. Terijcima, međutim, to izgleda da ne smeta. Mada sam uveren da znaju da ih vozamo. Svi se kače za hičijevske molitvene lepeze, "glave lutaka" i pritiskače za hartiju od providne plastike u kojoj obrisi Venere plivaju u nekoj vrsti narandžastosmeđe snežne oluje od navodno krvavih dijamanata, vatrenih bisera i letećeg pepela. Svaki taj suvenir vredi manje od cene prevoza njegove mase natrag na Zemlju, ali pretpostavljam da to uopšte nije važno za turistu koji je u stanju da plati cenu jednog međuplanetnog putovanja.
<BR>&nbsp;&nbsp;&nbsp;&nbsp;&nbsp;Ljudima poput mene, koji nisu u stanju bilo šta da plate, turističke klopke mnogo znače. Mi živimo od njih.
<BR>&nbsp;&nbsp;&nbsp;&nbsp;&nbsp;Teško, međutim, da zahvaljujući njima ubiremo neku značajniju dobit; steknemo tek toliko da se prehranimo i platimo prenoćište. Ako nam to ne uspe, umiremo.
<BR>&nbsp;&nbsp;&nbsp;&nbsp;&nbsp;Nema mnogo čestitih načina da se zaradi novac na Veneri. Tu je vojska, ako nju smatrate čestitom; ostalo su turizam i luda sreća. Izgledi da se nekome osmehne luda sreća... oh, da dobije na lutriji, da se obogati iskopavši kakav novi predmet Hičija, ili da dobije dobro plaćeni posao u nekoj od naučnih ekspedicija... veoma su mršavi. Goli život gotovo svih na Veneri zavisi od turista sa Tere; ako ih ne izmuzemo kada nam se ukaže prilika, gotovi smo.
<BR>&nbsp;&nbsp;&nbsp;&nbsp;&nbsp;Razume se, ima turista i turista. Možete ih podeliti u tri vrste. Razlika između njih odgovara nebeskoj mehanici.
<BR>&nbsp;&nbsp;&nbsp;&nbsp;&nbsp;U III klasu spadaju brzi i prljavi. Na Zemlji ih ubrajaju u kategoriju samo imućnih. III klasa dolazi na Veneru svakih dvadeset šest meseci u vreme Hohmanove orbite koja omogućuje najmanji utrošak energije. Kako prozor Hohmanovih orbita ostaje sasvim kratko otvoren, oni se nikada ne mogu zadržati na Veneri duže od tri nedelje. Zato kreću na obilaske u pratnji vodiča, odlučni da što više izvuku za ulog od najmanje četvrt miliona dolara po kabini, koji su im bogati dedovi i bake darovali za položenu maturu, koji su uštedeli za drugi medeni mesec, ili već nešto slično. Loša stvar u vezi s njima jeste to što oni obično nemaju mnogo novca za trošenje, pošto su sav koji su imali potrošili na sam put. A dobra, da ih je mnogo. Kada pristignu turistički brodovi, ispune se sve sobe za iznajmljivanje na Veneri. Ponekad smeštaju čak šest parova u jednu jedinu izdeljenu prostoriju, po dva para u odeljak, u osmočasovnim smenama preko celog dana, tako da kreveti ne stignu ni da se ohlade. Onda se ljudi poput mene zavuku u kolibe Hičija na površini i izdaju svoje sobe ispod površine, kako bi zaradili dovoljno novca da prežive nekoliko meseci.
<BR>&nbsp;&nbsp;&nbsp;&nbsp;&nbsp;Ali ne možete dovoljno zaraditi na putnicima III klase da preživite do naredne Hohmanove orbite, te stoga kada stignu turisti iz II klase hvatamo jedni druge za gušu zbog njih.
<BR>&nbsp;&nbsp;&nbsp;&nbsp;&nbsp;U II klasu spadaju osrednji bogataši. Oni koje biste mogli nazvati siromašnim milionerima; oni čiji je godišnji prihod kakav nizak sedmocireni broj. Oni su mogli sebi da dozvole da dođu orbitama koje su zahtevale mnogo energije, tako da su stizali za otprilike sto dana, umesto da koriste dugačke i spore Hohmanove putanje. Cena te vožnje kreće se od milion dolara pa naviše, tako da nam ni izdaleka ne dolazi toliko turista II klase. Ali svakog meseca kane ih po nekoliko u vreme razumno povoljnih orbitalnih veza. Oni, uz ostalo, imaju više novca za trošenje kada stignu na Veneru. Kao, uostalom, i oni drugi srednje bogati putnici II klase koji čekaju na četiri ili pet povoljnih prilika u deset godina kada je raspored planeta takav da im omogućava da jednom orbitom obiđu tri planete u nizu uz utrošak jedva nešto više energije nego za putovanje od Zemlje do Venere. Ako imamo sreće, prvo stižu do nas, pa onda idu na Mars. (Kao da na Marsu ima bilo čega!). Ako krenu obrnutim smerom, čekaju nas mrvice koje marsovski kolonisti ne uspeju da im izvuku. To je loše, jer su posredi stvarno mrvice.
<BR>&nbsp;&nbsp;&nbsp;&nbsp;&nbsp;Ali oni uistinu bogati... ah, ti vrlo bogati! Divim se onima iz I klase! Dolaze kada im se svidi, ne vodeći računa o orbitalnoj sezoni, i mogu da troše.
<BR>&nbsp;&nbsp;&nbsp;&nbsp;&nbsp;Kada mi je moj doušnik sa sletišta najavio dolazak Jurija Gagarina - privatni čarter let - odmah sam nanjušio novac.
<BR>&nbsp;&nbsp;&nbsp;&nbsp;&nbsp;Ko god da je dolazio, mnogo je obećavao. Nije bila sezona letova, sem za one stvarno bogate. Jedino pitanje koje sam sebi postavljao bilo je koliko će mojih takmaca pokušati da mi prereže grkljan kako bi se prvi dočapali putnika sa Gagarina... dok ja budem davao sve od sebe da njih prestignem.
<BR>&nbsp;&nbsp;&nbsp;&nbsp;&nbsp;To mi je bilo važno. Upravo u to vreme imao sam gadan problem s lovom.
<BR>&nbsp;&nbsp;&nbsp;&nbsp;&nbsp;Za otpočinjanje posla sa vazduhoplovom u to vreme bilo je potrebno mnogo više novca nego za otvaranje kabine za prodaju molitvenih lepeza. Imao sam sreće da jeftino kupim moj vazduhoplov kada je momak za koga sam radio umro. Nisam imao veliku konkurenciju; dvojica od onih koji su to mogli biti nisu radili zbog popravki, a još dvoje je odlepršalo da okuša sreću u iskopavanju predmeta Hičija.
<BR>&nbsp;&nbsp;&nbsp;&nbsp;&nbsp;I tako sam smatrao da bih mogao imati samo za sebe uglavnom sve putnike sa Gagarina, ko god oni bili... pod pretpostavkom da su zainteresovani da pođu na putovanje izvan lavirinta hičijevskih tunela koji su se protezali oko Vretena.
<BR>&nbsp;&nbsp;&nbsp;&nbsp;&nbsp;Morao sam pretpostaviti da će biti zainteresovani, jer mi je novac strašno bio potreban. Vidite, imao sam mali problem sa jetrom. Samo što mi nije otkazala. Kako su mi doktori objasnili, imao sam tri mogućnosti: mogao sam se vratiti na Zemlju i izvesno vreme proživeti na spoljašnjoj dijalizi. Ili sam mogao nekako naći novac za transplantaciju. Ili sam mogao umreti.
<BR>
<BR>&nbsp;&nbsp;&nbsp;&nbsp;&nbsp;II
<BR>&nbsp;&nbsp;&nbsp;&nbsp;&nbsp;Ispostavilo se da je ime momka koji je iznajmio Gagarina Bojs Kohinor. Starost - naizgled oko četrdesete. Visina - gotovo dva metra. Poreklo - irsko-američko-francusko.
<BR>&nbsp;&nbsp;&nbsp;&nbsp;&nbsp;Odmah sam znao kom tipu ljudi pripada: bio je od onih koji su navikli da šefuju gde god se nalaze. Posmatrao sam njegov dolazak u Vreteno: ponašao se kao da poseduje i Vreteno i sve u njemu i da upravo razmišlja da likvidira svoj posed. Smestio se u Sub Vastrinu imitaciju kombinacije pariskog bulevarskog kafea i hičijevskog kafea na pločniku. "Viski", naruči on, čak ni ne pogledavši da vidi ima li u blizini nekoga ko će ga poslužiti. Bilo je. Vastra je pohitao da natoči Džona Bega preko superzaleđenog leda i da mu ga pruži, dok je u čaši sve pucketalo od hladnoće od koje su trnule usne. "Cigaretu", zatraži on i devojka koja je bila s njim istog časa pripali jednu i pruži mu je. "Bedna rupa", primeti on, osvrnuvši se unaokolo, a Vastra se sav prepodobi, odobravajući mu.
<BR>&nbsp;&nbsp;&nbsp;&nbsp;&nbsp;Smestih se pored njih... odnosno, nisam seo za njihov sto; nisam čak ni gledao u njihovom pravcu. Ali sedeći za susednim stolom mogao sam da čujem svaku reč koju bi izgovorili. Ni Vastra nije gledao u mom pravcu, iako me je, nema sumnje, video kada sam ušao i znao je da sam bacio oko na ove novajlije koje su dosta obećavale. Morao sam dozvoliti Vastrinoj trećoj ženi da primi moju narudžbinu umesto njega lično, jer Vastra sigurno nije nameravao da traći vreme na tunelskog pacova kada mu za stolom sedi Terijac koji je stigao privatnim čarter letom. "Uobičajeno", rekoh joj, a to je značilo čisti alk u mešavini sokova. "I kopiju izveštaja koji ste dobili", dodadoh tiše. Zatreptala je u znak razumevanja preko svog koketnog vela. Slatka mala svađalica. Prijateljski je potapšah po šaci i spustih u nju smotanu novčanicu; ona se zatim udalji.
<BR>&nbsp;&nbsp;&nbsp;&nbsp;&nbsp;Terijac je ispitivao okolinu, u koju sam spadao i ja. Uzvratio sam mu pogled, učtivo ali nezainteresovano, a on mi se ovlaš nakloni i ponovo obrati Subhašu Vastri: "Mogao bih takođe da probam i nešto od akcije koju ovde nudite. Šta sve ovde može da se radi?"
<BR>&nbsp;&nbsp;&nbsp;&nbsp;&nbsp;Sub Vastra razvuče usta u široki osmeh, poput kakve visoke, mršave žabe. "Ah, šta god želite! Zabavu? U našim privatnim odajama nastupaju najbolji umetnici sa tri planete, plesači, muzičari, odlični komičari..."
<BR>&nbsp;&nbsp;&nbsp;&nbsp;&nbsp;"Imamo dosta toga i u Sinsinatiju. Nisam došao na Veneru da bih išao u noćni klub." Kohinor to nije mogao znati, razume se, ali upravo je doneo ispravnu odluku; Subine privatne odaje bile su pri kraju rang liste mesta za noćnu zabavu na Veneri, a čak ni oni sa vrha te liste nisu bili Bog zna šta.
<BR>&nbsp;&nbsp;&nbsp;&nbsp;&nbsp;"Razume se, ah! Onda bi vas možda zanimalo da pođete u obilazak?"
<BR>&nbsp;&nbsp;&nbsp;&nbsp;&nbsp;"Uf." Kohinor odmahnu glavom. "Kakva svrha trčati unaokolo? Da li bilo koja planeta izgleda drugačije od svemirske kapsule u kojoj smo došli, one iznad naših glava?"
<BR>&nbsp;&nbsp;&nbsp;&nbsp;&nbsp;Vastra je oklevao. Znao sam da se preračunava, odmeravajući da li su mu veći izgledi da ubedi Terijca da pođe u obilazak površine ili da uzme ono što bi dobio od mene na ime provizije ako ga ubedi da proba nešto veće. Nije pogledao u mom pravcu. Pobedilo je poštenje... to jest, poštenje osnaženo brzom procenom Kohinorove lakovernosti. "Pa i nema baš mnogo razlike, to je tačno", priznade on. "Prilično je vruće i suvo na površini, uglavnom je svuda isto. Ali nisam mislio na površinu."
<BR>&nbsp;&nbsp;&nbsp;&nbsp;&nbsp;"Već na šta?"
<BR>&nbsp;&nbsp;&nbsp;&nbsp;&nbsp;"Ah, na hičijevske lavirinte! Upravo ispod ovog naselja protežu se mnoge milje. Mogao bi se naći pouzdan vodič..."
<BR>&nbsp;&nbsp;&nbsp;&nbsp;&nbsp;"Nisam zainteresovan", zareža Kohinor. "Ne zanima me ništa slično."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Ako nas vodič može provesti kroz njih", objasni Kohinor, "to znači da su svi već istraženi, što opet znači da ako je nekada u njima i bilo nečeg vrednog, to je već opljačkano. U čemu je onda zabava?"
<BR>&nbsp;&nbsp;&nbsp;&nbsp;&nbsp;"Razume se!" istog časa povika Vastra. "Jasno mi je na šta mislite." Vidno mu se popravilo raspoloženje a ja sam mogao da osetim kako njegov radar proverava da li slušam, mada i dalje nije uopšte gledao u mom pravcu. "Nema sumnje da", nastavi on ozbiljno, poput kakvog stručnjaka koji objašnjava nešto složeno važnom klijentu, "uvek postoje izgledi da čovek pronađe novo nalazište, ovaj, pod uslovom da zna gde treba da gleda. Da li sam u pravu što pretpostavljam da bi vas tako nešto moglo zanimati?"
<BR>&nbsp;&nbsp;&nbsp;&nbsp;&nbsp;Treća iz Vastrinog domaćinstva mi je donela piće i tanak list hartije iz prah-faksa. "Trideset odsto", prošaputao sam joj. "Reci Subu. Ali bez pogađanja i uplitanja nekog trećeg." Žena klimnu i trepnu; i ona je slušala razgovor, razume se, i bila je ubeđena isto kao i ja da je Terijac već čvrsto namaknut na udicu.
<BR>&nbsp;&nbsp;&nbsp;&nbsp;&nbsp;Nameravao sam da pijuckam piće što duže mogu, dok zverka ne popusti pred Vastrinom pažljivom obradom, ali izgledalo je kao da mi se sreća već smeši. Bio sam spreman da to proslavim, pa sam otpio jedan veliki, srećni gutljaj.
<BR>&nbsp;&nbsp;&nbsp;&nbsp;&nbsp;Na nesreću, udica izgleda nije imala kuku. Nezamislivo, ali Terijac je samo slegnuo ramenima. "Gubljenje vremena, kladim se", progunđa on. "Hoću da kažem, ako iko zna gde treba tražiti, zašto onda već nije sam zavirio tamo, je li tako?"
<BR>&nbsp;&nbsp;&nbsp;&nbsp;&nbsp;"Ah, gospodine!" uzviknu Vastra, koga je počela da hvata panika. "Ali uveravam vas, ima na stotine neistraženih tunela! Hilade čak! A u njima, ko to zna, možda blago neprocenjive vrednosti, što je vrlo verovatno!"
<BR>&nbsp;&nbsp;&nbsp;&nbsp;&nbsp;Kohinor odmahnu glavom. "Pustimo to", reče on. "Donesite nam samo još jedno piće. I potrudite se da ovoga puta led bude stvarno hladan."
<BR>
<BR>&nbsp;&nbsp;&nbsp;&nbsp;&nbsp;To me je potreslo. Moj njuh za novac retko me je varao.
<BR>&nbsp;&nbsp;&nbsp;&nbsp;&nbsp;Spustio sam piće i napola se okrenuo na drugu stranu kako Terijci ne bi videli šta radim; stao sam da čitam faks sa izveštajem koji je Sub dobio o ovo dvoje, ne bih li pronašao nešto što bi mi objasnilo zašto je Kohinor tako brzo izgubio interesovanje.
<BR>&nbsp;&nbsp;&nbsp;&nbsp;&nbsp;Izveštaj nije mogao da mi odgvori na to pitanje. Iako sam mnogo toga saznao. Ime žene u Kohinorovom društvu bilo je Dorota Kifer. Već je nekoliko godina putovala s njim, sudeći prema pasošima, mada su sada prvi put napustili Zemlju. Ništa nije nagoveštavalo da su venčani... niti da to nameravaju da urade, bar što se tiče Kohinora. Kifer je imala nešto više od dvadeset godina... stvarno je toliko imala, nije simulirala godine pomoću droga i transplanata. Dok je Kohinor već uveliko prevalio devedesetu.
<BR>&nbsp;&nbsp;&nbsp;&nbsp;&nbsp;On, razume se, nije uopšte izgledao kao da mu je toliko. Posmatrao sam ga dok je prilazio stolu za kojim su sada sedeli; kretao se veoma lako za jednog tako krupnog čoveka. Novac je stekao zahvaljujući zemlji i petro-hrani. U izveštaju o njemu stajalo je da je bio jedan od prvih naftnih milionera koji se prebacio sa prodaje nafte kao goriva za kola na prodaju nafte kao sirovine za proizvodnju hrane, gajeći alge u sirovoj nafti koju je dobijao iz svog izvora i prodajući te iste alge, u prerađenom obliku, za ljudsku potrošnju. I tako je tada prestao da bude puki milioner i postao nešto mnogo veće.
<BR>&nbsp;&nbsp;&nbsp;&nbsp;&nbsp;To se očitovalo i u njegovom izgledu. Živeo je zahvaljujući Potpunoj medicinskoj zaštiti, sa dodacima. U izveštaju je stajalo da mu je srce od titanijuma i plastike. Transplantirana su mu pluća dvadesetogodišnjaka poginulog kada se srušio helikopter. Koža, mišići i salo... da i ne pominjem razne sisteme žlezda... održavani su pomoću hormona i graditelja ćelija, a cena svega toga mora da je iznosila nekoliko hiljada dolara dnevno.
<BR>&nbsp;&nbsp;&nbsp;&nbsp;&nbsp;Ako je suditi po načinu na koji je milovao butinu devojke koja je sedela pored njega, ovi izdaci su mu se isplatili. Izgledao je i ponašao se kao kakav četrdesetogodišnjak... što se možda nije moglo reći samo za pogled njegovih bledo-plavih, poput dijamnta sjajnih, umornih očiju koje su svedočile o tome da ne gaji više nikakve iluzije.
<BR>&nbsp;&nbsp;&nbsp;&nbsp;&nbsp;Ukratko rečeno, bio je divna zverka.
<BR>&nbsp;&nbsp;&nbsp;&nbsp;&nbsp;Nisam smeo da dopustim da mi se izmigolji. Progutao sam ostatak pića i klimnuo Trećoj Vastrinoj da mi donese još jedno. Morao je postojati način da ga nateram da unajmi moju letelicu.
<BR>&nbsp;&nbsp;&nbsp;&nbsp;&nbsp;Trebalo je samo da ga pronađem.
<BR>&nbsp;&nbsp;&nbsp;&nbsp;&nbsp;Razume se, s druge strane niske ograde, koja je odvajala Vastrin kafe od ostalog dela Vretena, polovina tunelskih pacova na Veneri razmišljala je o istom. Ovo je bilo najgore doba sušne sezone. Hohmanova rulja neće stići još tri meseca i svima nam je počelo da ponestaje novca. Moja potreba za novom jetrom predstavljala je samo mali dodatni podsticaj; od stotinu tunelaša koje sam mogao da nazrem krajičkom oka, devedeset devetorici bilo je neophodno da malo olakša bankovnu knjižicu ovog turiste isto koliko i meni, samo da bi preživeli.
<BR>&nbsp;&nbsp;&nbsp;&nbsp;&nbsp;Nismo svi mogli uspeti. Činilo se da je dobro vatiran, ali niko nije mogao biti tako dobro vatiran da nas sve prehrani. Dvojica, trojica, možda čak šestorica među nama mogla se ogrebati dovoljno da načini neku promenu u svom životu. Nikako više.
<BR>&nbsp;&nbsp;&nbsp;&nbsp;&nbsp;Moram biti jedan od te nekolicine.
<BR>&nbsp;&nbsp;&nbsp;&nbsp;&nbsp;Potegao sam dobar gutljaj novog pića, dao bogatu napojnicu Trećoj u Vastrinom domaćinstvu... uz zaverenički pogled... i lenjo se okrenuo licem prema Terijcima.
<BR>&nbsp;&nbsp;&nbsp;&nbsp;&nbsp;Devojka se pogađala sa gomilom prodavaca suvenira koji su se naginjali preko ograde. "Bojse?" pozva ga ona preko ramena. "Čemu ovo služi?"
<BR>&nbsp;&nbsp;&nbsp;&nbsp;&nbsp;On se nagnu preko ograde i zagleda u stvar. "Liči na lepezu", reče joj on.
<BR>&nbsp;&nbsp;&nbsp;&nbsp;&nbsp;"Tako je, to je hičijevska molitvena lepeza!" povika trgovac. Poznavao sam ga, Buker Alemanj, starosedelac u Vretenu. "Lično sam je pronašao, gospojice! Ispuniće vam svaku želju, svakog dana dobijam pisma od ljudi koji mi javljaju o čudesnim ishodima..."
<BR>&nbsp;&nbsp;&nbsp;&nbsp;&nbsp;"Mamac za naivne", progunđa Kohinor. "Kupi je ako hoćeš."
<BR>&nbsp;&nbsp;&nbsp;&nbsp;&nbsp;"Ali šta se njome radi?" upita ona.
<BR>&nbsp;&nbsp;&nbsp;&nbsp;&nbsp;Kohinor se neprijatno nasmeja i pokaza. "Isto što i sa svakom lepezom. Njome se hladi. A to ti baš nije potrebno", dodade on zlobno i pogleda me, iscerivši se.
<BR>&nbsp;&nbsp;&nbsp;&nbsp;&nbsp;Moj red.
<BR>&nbsp;&nbsp;&nbsp;&nbsp;&nbsp;Iskapio sam piće, klimnuo mu, ustao i prišao njihovom stolu. "Dobro došli na Veneru", rekoh. "Mogu li vam pomoći?"
<BR>&nbsp;&nbsp;&nbsp;&nbsp;&nbsp;Devojka pogleda Kohinora, tržeći dozvolu pre nego što je rekla: "Smatrala sam da je ta lepeza veoma lepa."
<BR>&nbsp;&nbsp;&nbsp;&nbsp;&nbsp;"Veoma je lepa", složih se. "Da li ste upoznati sa pričom o Hičijima?"
<BR>&nbsp;&nbsp;&nbsp;&nbsp;&nbsp;Upitno sam pogledao prema praznoj stolici i pošto mi Kohinor nije kazao da se gubim, spustio sam se na nju i nastavio. "Hičiji su veoma davno sagradili ove tunele... možda pre četvrt miliona godina. A možda još i ranije. Izgleda da su izvesno vreme živeli u njima, otprilike vek ili dva, koja godina gore-dole. A onda su otišli. Za sobom su ostavili dosta smeća i neke stvari koje nisu bile đubre. Između ostalog, ostavili su na hiljade ovih lepeza. Nekom lokalnom prevarantu... mislim da to nije bio ovde prisutni Bi-Dži, ali neko poput njega jeste... palo je na pamet da ih nazove 'molitvenim lepezama' i da ih prodaje turistima kako bi im ispunjavale želje."
<BR>&nbsp;&nbsp;&nbsp;&nbsp;&nbsp;Alemanj je gutao svaku moju reč, pokušavajući da mi prozre namere. "To je delimično tačno", priznade on.
<BR>&nbsp;&nbsp;&nbsp;&nbsp;&nbsp;"Sve je tačno. Međutim, vas dvoje ste suviše pametni da biste na to naseli. Ipak", dodadoh, "pogledajte te lepeze. Već su same po sebi dvoljno lepe da ih vredi imati, bez obzira na priču."
<BR>&nbsp;&nbsp;&nbsp;&nbsp;&nbsp;"Nema sumnje da jesu!" povika Alemanj. "Pogledajte, gospojice, kako ova ovde svetluca! A ova od crnog i sivog kristala, tako lepo ide uz vašu svetlu kosu!"
<BR>&nbsp;&nbsp;&nbsp;&nbsp;&nbsp;Devojka raširi crno-sivu lepezu. Bila je savijena poput diplome, samo što je imala kupasti oblik. Bio je dovoljan blagi pritisak palcem da ostane otvorena i zaista je veoma lepo svetlucala dok je njome nežno mahala. Poput svih hičijevskih lepeza, težila je svega desetak grama, ne računajući drške od lažnog drveta koje su ljudi poput Bi Dži Alemanja stavljali na njih. Njena kristalna rešetka hvatala je svetlost koja se odbijala od sjajnih zidova Hičija, kao i iz fluorescentnih i gasnih cevi koje smo postavili mi, tunelaši, i svu je tu svetlost vraćala u obliku treperavih varnica koje su se prelivale u svim duginim bojama.
<BR>&nbsp;&nbsp;&nbsp;&nbsp;&nbsp;"Ime ovog momka je Buker Džerej Alemanj", obavestih Terijce. "Prodaće vam istu robu kao i bilo ko drugi, ali će vas zato manje prevariti od većine... naročito ako ja budem prisutan."
<BR>&nbsp;&nbsp;&nbsp;&nbsp;&nbsp;Kohinor me strogo pogleda, a zatim pozva Sub Vastru i naruči još jednu turu pića. "Dobro", reče. "Ako budemo kupovali bilo šta od ovoga, kupićemo od tebe, Bukeru Džereju Alemanje. Ali ne sada." Zatim se okrenuo prema meni. "A šta se vi nadate da ću od vas kupiti?"
<BR>&nbsp;&nbsp;&nbsp;&nbsp;&nbsp;Odgovorio sam kao iz topa. "Moju letelicu i mene. Ako želite da potražite nove tunele, bolje od nas nećete naći."
<BR>&nbsp;&nbsp;&nbsp;&nbsp;&nbsp;Nije oklevao. "Koliko?"
<BR>&nbsp;&nbsp;&nbsp;&nbsp;&nbsp;"Milion dolara", istog časa odvratih. "Najam za tri nedelje, bez doplata."
<BR>&nbsp;&nbsp;&nbsp;&nbsp;&nbsp;Ovog puta nije odmah odgovorio, mada sam bio zadovoljan kada sam primetio da ga cena nije uplašila. I dalje je bio prijemčiv, ili se bar dosađivao u istoj meri kao i do tada. "Ispijte", reče on, kada nas Vastra i njegova Treća poslužiše, a onda pokaza, sa čašom u ruci, prema okolnom Vretenu. "Znate li čemu ovo služi?" upita.
<BR>&nbsp;&nbsp;&nbsp;&nbsp;&nbsp;"Mislite, zašto su ga Hičiji sagradili? Ne. Hičiji nisu bili ništa viši od nas, što znači da nije ovako visoko da ne bi udarali glavom u plafon. I bilo je potpuno prazno kada je pronađeno."
<BR>&nbsp;&nbsp;&nbsp;&nbsp;&nbsp;Osvrnuo se unaokolo, bez imalo uzbuđenja, osmotrivši komešanje oko nas. U Vretenu uvek vlada gužva. U bone strane udubljenja urezani su balkoni, sa mestima na kojima se može jesti i piti kao što je ovo Vastrino, i nizovi kabina za prodaju suvenira. Većina je, razume se, bila prazna, tokom ove suve sezone. Ali još je nekoliko stotina lavirintskih pacova živelo u Vretenu i u njegovoj okolini, i broj onih koji su se muvali oko nas nemo je rastao sve vreme koje su Kohinor i devojka proveli u kafeu.
<BR>&nbsp;&nbsp;&nbsp;&nbsp;&nbsp;On reče: "Ovde nema baš Bog zna šta da se vidi, je li tako?" Nisam mu protivurečio. "Samo rupa u tlu puna ljudi koji pokušavaju da se dokopaju mog sitniša." Slegnuh ramenima; iscerio mi se... malo manje zlokobno nego prethodni put, bar mi se tako učinilo. "Pa zašto sam onda došao na Veneru, ako tako mislim? To je dobro pitanje, ali pošto ga niste postavili ne moram da na njega odgovorim."
<BR>&nbsp;&nbsp;&nbsp;&nbsp;&nbsp;Pogledao me je da vidi hoću li navaljivati da mi kaže. Nisam to učinio.
<BR>&nbsp;&nbsp;&nbsp;&nbsp;&nbsp;"Popričajmo onda o poslu", nastavi on. "Tražite milion dolara. Da vidimo šta za to dobijam. Otprilike stotinu K ide na iznajmljivanje vauduhoplova. Oko stotinu osamdeset K za nedeljno iznajmljivanje opreme, puta tri za tri nedelje. Hrana, zalihe, dozvole, još pedeset K. Već smo blizu sedam stotina hiljada, ne računajući vašu platu niti ono što morate da date našem domaćinu što vas nije izbacio iz svog lokala. To je otprilike to, zar ne, Volterse?"
<BR>&nbsp;&nbsp;&nbsp;&nbsp;&nbsp;Nisam očekivao da će biti tako precizan. Jedva sam nekako uspeo da progutam piće koje sam držao u ustima i procedim: "Otprilike, gospodine Kohinor." Smatrao sam da nema nikakvog razloga da mu kažem da sam vlasnik letelice, kao i većeg dela potrebne opreme... jer jedino na taj način sam mogao da računam da će nešto ostati i za mene dok poplaćam sve ostale dažbine. Ali ne bi me iznenadilo kada bih otkrio da mu je i to bilo poznato.
<BR>&nbsp;&nbsp;&nbsp;&nbsp;&nbsp;U narednom trenutku me je zaista iznenadio. "Čini mi se da je cena poštena", reče on nonšalantno. "Sklopili ste posao. Želim da krenem što je pre moguće, što znači da želim da to bude, hm, sutra, otprilike u ovo vreme."
<BR>&nbsp;&nbsp;&nbsp;&nbsp;&nbsp;"Pošteno", odvratih, ustajući. "Vidimo se onda."
<BR>&nbsp;&nbsp;&nbsp;&nbsp;&nbsp;Izbegao sam Vastrin pogled; izgledao je kao da ga je grom pogodio dok sam izlazio. Imao sam dosta posla i morao sam malo da razmislim. Kohinor me je izbacio iz ravnoteže, a to mi se nikako nije smelo dogoditi u ovom trenutku. Znao sam da mu nije promaklo to što sam ga oslovio po imenu. To je bilo u redu. Neće mu biti teško da pogodi da sam se odmah raspitao o njemu i sigurno neće pretpostaviti da sam mu saznao samo ime.
<BR>&nbsp;&nbsp;&nbsp;&nbsp;&nbsp;Ali iznenadilo me je to što je on znao moje ime.
<BR>
<BR>&nbsp;&nbsp;&nbsp;&nbsp;&nbsp;III
<BR>&nbsp;&nbsp;&nbsp;&nbsp;&nbsp;Morao sam da obavim tri važne stvari. Prvo, da podrobno proverim opremu kako bih se uverio da još može da izdrži sve gadosti koje je Venera u stanju da priredi jednoj mašini... ili osobi. Drugo, da odem do lokalnog sindikalnog ureda i registrujem ugovor sa Bojsom Kohinorom kako bi bio pravosnažan, sa klauzulom o proviziji za Vastru.
<BR>&nbsp;&nbsp;&nbsp;&nbsp;&nbsp;Treće, da odem do svog lekara. Jetra mi u poslednje vreme nije zadavala mnogo nevolja, ali već izvesno vreme nisam pio mnogo alkohola od žitarica.
<BR>&nbsp;&nbsp;&nbsp;&nbsp;&nbsp;Pokazalo se da je oprema u redu. Otprilike jedan sat sam utrošio na proveru, ali sam po isteku tog vremena bio prilično siguran da imam svu potrebnu opremu i dovoljno rezervnih delova da izdržimo ceo put. Nadriordinacija bila je na putu za sindikalni ured, pa sam svratio prvo do dr Morijusa. Nisam se dugo zadržao. Vesti nisu bile ništa gore nego što sam očekivao. Doktor me je prekrio svim mogućim instrumentima i pažljivo proučio nalaze... s onoliko pažnje, zapravo, koliko se dobija za otprilike sto pedeset dolara... a onda je izrazio uzdržanu nadu ću preživeti da tri nedelje ne posećujem njegovu ordinaciju, ako budem uzimao sve lekove koje mi je dao i ako se budem više-manje pridržavao dijete na kojoj je insistirao. "A kada se vratim?" upitah.
<BR>&nbsp;&nbsp;&nbsp;&nbsp;&nbsp;"Već sam ti rekao, Odi", poče on veselo. "Možeš očekivati potpuni hepatički kolaps za, ovaj, možda devedeset dana." Lupkao je vrhovima prstiju jedne šake o vrhove prstiju druge, optimistički me posmatrajući. "Čujem, međutim, da si pribavio pravu zverku. Želiš li da izvršim rezervaciju za transplant?"
<BR>&nbsp;&nbsp;&nbsp;&nbsp;&nbsp;"Šta si čuo, koliko vredi moja zverka?" upitah.
<BR>&nbsp;&nbsp;&nbsp;&nbsp;&nbsp;On slegnu ramenima. "Cena ostaje ista", odvrati on i dalje dobre volje. "Dve stotine K za novu jetru, plus troškovi boravka u bolnici, anesteziolog, preoperativni psihijatar, lekovi, moj honorar... već sam ti dao sve te brojke."
<BR>&nbsp;&nbsp;&nbsp;&nbsp;&nbsp;I jeste. A ja sam već sračunao da bih sa onim što mogu da izvučem od Kohinora, plus ono što sam ostavio na stranu, plus hipoteka na letelicu, mogao da skupim otprilike dovoljno. Razume se, kada bi sve bilo gotovo, bio bih švorc. Ali živ.
<BR>&nbsp;&nbsp;&nbsp;&nbsp;&nbsp;"Slučajno baš imam jednu tvoje veličine", reče dr Morijus, pomalo u šali.
<BR>&nbsp;&nbsp;&nbsp;&nbsp;&nbsp;Nisam sumnjao u to. U Nadriordinaciji uvek ima dovoljno rezervnih delova. A to je zato što ljudi stalno ginu, na ovaj ili onaj način, a njihovi naslednici daju sve od sebe da poboljšaju svoje materijalno stanje, pa prodaju i njihove unutrašnje organe. Jednom ili dvaput izišao sam sa jednom nadrijkom. Kada smo malo popili, odvela me je dole u odeljenje sa Hladnim Delovima i pokazala mi sva smrznuta srca, pluća, creva i bešike, koji su već bili nakljukani antialergeticima kako ih organizmi ne bi odbacili, sa nalepnicama, smešteni na određena mesta, spremni za mušteriju koja može da plati. Prava šteta što nisam spadao u tu klasu, jer bi onda dr Morijus mogao da izvuče jednu, zagreje je u mikrotalasnoj pečnici i prilepi mi je. U šali sam joj kazao... upozorio sam je da se samo šalim... da smota jednu jetru za mene; sastanak je namah propao, a nedugo zatim ona se spakovala i vratila na Zemlju.
<BR>&nbsp;&nbsp;&nbsp;&nbsp;&nbsp;Odlučio sam.
<BR>&nbsp;&nbsp;&nbsp;&nbsp;&nbsp;"Izvrši rezervaciju", rekoh. "Kroz tri nedelje." Ostavio sam ga s blaženim izrazom na licu, kakav ima Burmanac koji uzgaja hidropirinač dok posmatra mašine kako se zagrevaju pred novu žetvu. Dragi tata. Zašto me nije poslao da izučim za lekara umesto što mi je pružio obrazovanje?
<BR>
<BR>&nbsp;&nbsp;&nbsp;&nbsp;&nbsp;Sve bi bilo dobro da su Hičiji bili iste veličine kao ljudska bića, umesto što su bili za mrvicu kraći. To se ogledalo u njihovim tunelima. U manjima, kao u onom koji je vodio do sindikalnog ureda 'Lokal 88', morao sam celim putem da idem pognut.
<BR>&nbsp;&nbsp;&nbsp;&nbsp;&nbsp;Čekao me je zamenik organizatora. On je bio jedan od retkih na Veneri koji je imao dobar posao što zavisio od turizma... bar ne neposredno. Rekao je: "Javio se Subhaš Vastra. Kaže da si pristao na trideset procenata, a pored toga otišao si, ne plativši popijeno piće Trećoj iz njegovog domaćinstva."
<BR>&nbsp;&nbsp;&nbsp;&nbsp;&nbsp;"Priznajem i jedno i drugo."
<BR>&nbsp;&nbsp;&nbsp;&nbsp;&nbsp;Napravio je zabelešku. "Nešto malo i meni duguješ, Odi. Tri stotine za prah-faks kopiju mog izveštaja o tvom golupčiću. Stotinu za ozakonjenje tvog ugovora sa Vastrom. Biće ti potrebna i nova dozvola za vodiča; to je hiljadu šest stotina."
<BR>&nbsp;&nbsp;&nbsp;&nbsp;&nbsp;Dao sam mu svoju novčanu karticu i on skinu ukupnu sumu sa mog računa prebacivši je na račun sindikalnog ureda. Zatim sam potpisao i overio svojom karticom ugovor koji je on sačinio. Vastra neće dobiti trećinu od milion dolara, već od mog neto honorara. Bez obzira na to, on će verovatno zaraditi na ovome isto koliko i ja, bar u gotovini, jer ja sam morao da platim nenamirene račune za opremu. Banke su kreditirale nekoga dok ne dobije zgoditak, ali onda su tražile da ih u potpunosti isplati... jer su znale koliko vremena može proći dok ponovo ne izvuče zgoditak.
<BR>&nbsp;&nbsp;&nbsp;&nbsp;&nbsp;Zamenik je overio potpisani ugovor. "To bi bilo sve. Mogu li još šta da učinim za tebe?"
<BR>&nbsp;&nbsp;&nbsp;&nbsp;&nbsp;"Ne po ovoj ceni", odvratih.
<BR>&nbsp;&nbsp;&nbsp;&nbsp;&nbsp;Oštro me je pogledao sa izvesnom zavišću. "Ah, zezaš me, Odi. 'Bojs Kohinor i Dorota Kifer dolaze brodom Juri Gagarin, registrovanim u Odesi, sami", stade on da navodi deo izveštaja koji nam je prosledio. "Sami! Auh, možeš se obogatiti, Odi, ako obradiš ovu mušteriju kako valja."
<BR>&nbsp;&nbsp;&nbsp;&nbsp;&nbsp;"Ne tražim da se obogatim", rekoh mu. "Želim samo da preživim."
<BR>&nbsp;&nbsp;&nbsp;&nbsp;&nbsp;To baš nije bilo sasvim istinito. Pomalo sam se nadao... ne mnogo, ne toliko da bih o tome pričao okolo; u stvari, nikome nikada nisam ni reči rekao o tome... da ću se iz ovoga izići ne samo živ, već i sa prilično popravljenim materijalnim stanjem.
<BR>&nbsp;&nbsp;&nbsp;&nbsp;&nbsp;Međutim, postojao je jedan problem.
<BR>&nbsp;&nbsp;&nbsp;&nbsp;&nbsp;Problem se sastojao u tome što će, ako bilo šta pronađemo, Bojs Kohinor pokupiti kajmak. Ako turista kao što je Kohinor pođe sa vodičem u potragu za novim hičijevskim tunelima i dogodi se da pronađe nešto vredno... to se, znate, dešava turistima; ne često, ali ponekad, što je dovoljno da se i dalje nadaju... onda je onaj ko stigne čarterom srećnik koji dobija lavovski deo. Vodiči dobijaju tek toliko da osete ukus bogatstva, i to je sve. Mi smo ti koji radimo za onoga ko plaća račune.
<BR>&nbsp;&nbsp;&nbsp;&nbsp;&nbsp;Razume se, mogao sam i sam poći napolje u svako doba u potragu za svoj račun. Tada bi sve što bih eventualno pronašao pripadalo meni. Ali u mom slučaju, to nikako ne bi valjalo. Ako bih se zaglavio na putu i izgubio, to bi značilo ne samo da sam uludo utrošio vreme i pedeset do sto K uloženih u zalihe, odeću i opravku oštećene letelice. Ako ne bih uspeo, uskoro potom bio bih mrtav, kada mi otkaže istrošena, stara jetra.
<BR>&nbsp;&nbsp;&nbsp;&nbsp;&nbsp;Bio mi je potreban svaki peni koji će mi Kohinor platiti samo da preživim. Bez obzira na to hoćemo li se obogatiti ili ne, honorar koji ću dobiti od njega obezbediće mi opstanak.
<BR>&nbsp;&nbsp;&nbsp;&nbsp;&nbsp;Na nesreću, mislio sam da znam gde bi se moglo naći nešto zanimljivo, a to baš nije povoljno uticalo na moj duševni mir; moj se problem sastojao u tome što, dogod sam sa Kohinorom imao standardni ugovor o pravima onoga ko iznajmljuje letelicu, zaista nisam mogao sebi dopustiti da bilo šta pronađem.
<BR>
<BR>&nbsp;&nbsp;&nbsp;&nbsp;&nbsp;Poslednja stanica bila je moja spavaća soba. Ispod kreveta, u steni, nalazio se sef za koji sam imao garanciju da je neotvoriv; u njemu su se nalazilile neke hartije koje sam želeo od tada pa nadalje da imam uza se.
<BR>&nbsp;&nbsp;&nbsp;&nbsp;&nbsp;Vidite, kada sam stigao na Veneru, nije me zanimao pejsaž. Želeo sam da se obogatim.
<BR>&nbsp;&nbsp;&nbsp;&nbsp;&nbsp;Tada nisam video mnogo od Venerine površine, pa čak ni tokom skoro dve naredne godine. Ne vidite mnogo iz svemirskog broda koji je u stanju da vas spusti na Veneru. Da biste preživeli pritisak od devedeset hiljada milibara na površini morate se nalaziti u trupu koji nije prefinjen kao kod mehurastih brodova koji putuju do Meseca i Marsa ili idu dalje. U brodove koji se spuštaju na Veneru ne ugrađuju se nepotrebni prozori. To, doduše, i nije važno jer na površini Venere ionako nema Bog zna šta da se vidi. Sve što turisti mogu da slikaju nalazi se unutar Venere, a svaki delić toga nekada je pripadao Hičijima.
<BR>&nbsp;&nbsp;&nbsp;&nbsp;&nbsp;Ne znamo mnogo o Hičijima. Čak ne znamo ni kako im je pravo ime. "Hiči" nije ime, već je to, kako je neko nekada zapisao, zvuk koji ispušta vatreni biser kada ga kvrcnete. Kako je to bio jedini zvuk koji je bilo ko ikada čuo, a koji je bio u vezi sa Hičijima, prerastao je u njihovo ime.
<BR>&nbsp;&nbsp;&nbsp;&nbsp;&nbsp;'Hesperolozi' nemaju pojma odakle su došli Hičiji, mada postoje izvesne oznake koje podsećaju na zvezdane karte... uglavnom neprepoznatljive; kada bismo znali tačan položaj svake zvezde u Galaksiji pre nekoliko stotina hiljada godina, možda bismo bili u stanju da ih na osnovu njih pronađemo. Možda. Pod pretpostavkom da potiču iz ove Galaksije.
<BR>&nbsp;&nbsp;&nbsp;&nbsp;&nbsp;Ponekad se pitam šta li su to hteli. Možda su bežali sa planete koja je umirala? Možda su bili političke izbeglice? Turisti čiji je brod doživeo havariju između dva odredišta, tako da su morali dovoljno dugo da se zadrže kako bi popravili ono što je trebalo popraviti da bi ponovo mogli da krenu na put? Ne znam. A ne znaju ni drugi.
<BR>&nbsp;&nbsp;&nbsp;&nbsp;&nbsp;Međutim, iako su Hičiji spakovali gotovo sve pre polaska, ostavivši za sobom samo prazne tunele i odaje, tu i tamo ostale su neke sitnice koje ili nisu bile vredne da bi ih poneli ili su ih prevideli: sve te 'molitvene lepeze', mnoštvo praznih kontejnera ove ili one vrste razbacanih na sve strane, tako da je okolina ličila na mesto za piknik na kraju žarkog leta, neke trice i kučine. Pretpostavljam da je najpoznatije od svih 'trica' anisokinetički udarač za bočno zabijanje čavala. Kristal ugljenika koji vrši dejstvo pod uglom od devedeset stepeni. Doneo je nekome nekoliko milijardi samo zato što je bio dovoljno srećan da ga pronađe, ali tek pošto je neko drugi zaradio milijarde jer je bio dovoljno pametan da ga ispita i napravi kopiju. Ali to je ono najbolje što se moglo naći. Obično nalazimo, priznajmo, samo smeće. Mora da je nekada bilo i dobre robe koja vredi milion puta više od ovih lepeza.
<BR>&nbsp;&nbsp;&nbsp;&nbsp;&nbsp;Da li su sve što je bilo dobro poneli sa sobom kada su krenuli?
<BR>&nbsp;&nbsp;&nbsp;&nbsp;&nbsp;To je bila još jedna od stvari koju niko nije znao. Nisam ni ja, ali mislio sam da znam nešto u vezi s tim.
<BR>&nbsp;&nbsp;&nbsp;&nbsp;&nbsp;Mislio sam da znam mesto gde je jedan tunel Hičija nekada davno bio veoma uredan; a taj tunel nije se nalazio u blizini nijednog istraženog mesta.
<BR>&nbsp;&nbsp;&nbsp;&nbsp;&nbsp;Nisam se zavaravao. Znao sam da to ništa ne jemči.
<BR>&nbsp;&nbsp;&nbsp;&nbsp;&nbsp;Ali od nečega se moralo krenuti. Možda su Hičiji postali nestrpljivi prilikom polaska poslednjih brodova i možda nisu temeljito sve počistili za sobom.
<BR>&nbsp;&nbsp;&nbsp;&nbsp;&nbsp;Zbog toga su ljudi boravili na Veneri.
<BR>&nbsp;&nbsp;&nbsp;&nbsp;&nbsp;Koji su drugi razlog mogli za to imati? U najboljem slučaju, život lavirintskog pacova bio je marginalan. Da bi se preživela godina trebalo je sakupiti pedeset hiljada... za razne takse: na vazduh, vodu, održavanje životnih uslova, račune za hranu. Ako ste želeli da jedete meso više od jedanput mesečno, ili ste zahtevali privatnu odaju za spavanje, ta svota je postajala mnogo veća.
<BR>&nbsp;&nbsp;&nbsp;&nbsp;&nbsp;Isprave vodiča staju kao i jednonedeljni troškovi života. Kada bi bilo ko od nas kupio komplet, stavljao je na kocku novac kojim je mogao da pokrije troškove života za tu nedelju, u nadi da će mu ta nedelja doneti pun pogodak, to jest da će zaraditi dovoljno bilo na turistima sa Tere ili na onome što eventualno pronađe, kako bi mogao da se vrati na Zemlju... gde niko ne umire usled nedostatka vazduha i nikoga ne izbacuju u peć pod visokim pritiskom na koju podseća atmosfera Venere. Ali ne samo da se vratimo na Zemlju, već da to učinimo u stilu koji svaki lavirintski pacov sebi postavlja kao osnovni cilj kada kreće u pravcu Sunca: sa dovoljno novca da udobno proživimo život kako priliči ljudskom biću uz pomoć Potpune medicinske zaštite.
<BR>&nbsp;&nbsp;&nbsp;&nbsp;&nbsp;To je ono što sam želeo: Pun Pogodak.
<BR>
<BR>&nbsp;&nbsp;&nbsp;&nbsp;&nbsp;IV
<BR>&nbsp;&nbsp;&nbsp;&nbsp;&nbsp;Na kraju sam, te noći, posetio Dvoranu Otkrića. Nije to bio nikakav trenutni kapric. Dogovorio sam se sa trećom iz Vastrinog domaćisntva.
<BR>&nbsp;&nbsp;&nbsp;&nbsp;&nbsp;Treća mi je namigmnula iznad zavodljivog vela i okrenula se prema svojoj pratilji, koja se osvrnula i prepoznala me. "Zdravo, gospodine Volters", pozdravi me ona.
<BR>&nbsp;&nbsp;&nbsp;&nbsp;&nbsp;"Pomislio sam da bih vas mogao ovde pronaći", rekoh, što je bila istina. Nisam znao kako da oslovim tu ženu. Moja majka je bila prilično staromodna pa je uzela očevo prezime kada se udala za njega, ali to ovde nije dolazilo u obzir. "Gospođica Kifer", bilo je tačno, "gospođa Kohinor" bi moglo biti diplomatski; izbegao sam problem rekavši: "Pošto ćemo uskoro mnogo vremena provoditi zajedno, šta mislite o tome da se oslovljavamo imenima?"
<BR>&nbsp;&nbsp;&nbsp;&nbsp;&nbsp;"Odi, je li tako?"
<BR>&nbsp;&nbsp;&nbsp;&nbsp;&nbsp;Udostojio sam je osmeha od dvanaest zuba. "Šveđanin po majci, stari Teksašanin po ocu. To ime je već dugo u mojoj porodici, pretpostavljam... Dorota."
<BR>&nbsp;&nbsp;&nbsp;&nbsp;&nbsp;Vastrina Treća se stopila sa pozadinom; preuzeo sam na sebe da pokažem Doroti Kifer šta je to, u stvari, Dvorana Otkrića.
<BR>&nbsp;&nbsp;&nbsp;&nbsp;&nbsp;Dvorana postoji da bi se u njoj zagrejali turisti i prospektori sa Tere za trošenje novca prilikom lutanja po hičijevskim iskopinama. U njoj ima svega pomalo, od karti obrađenih nalazišta i merkatorske mape Venere urađene u velikoj razmeri, do uzoraka svih glavnih pronalazaka. Pokazao sam joj kopiju anisokinetičke sprave za zabijanje čavala i originalni tranzistorski piezofon koji je doneo gotovo isto onoliko bogatstvo svom otkrivaocu kao i momcima koji su preduzeli njegov marketing. Bilo je desetak vatrenih bisera, velikih po četvrt inča; nalazili su se smešteni iza stakla, na jastucima, i ispuštali su zaslepljujuću, hladnu, mlečnu svetlost. "Oni su, u stvari, doveli do nastanka piezofona", obavestih je. "Sama mašina je ljudski pronalazak; međutim, vatreni biseri su ti koji omogućuju njeno dejsvovanje... oni pretvaraju pritisak u električnu energiju i obrnuto."
<BR>&nbsp;&nbsp;&nbsp;&nbsp;&nbsp;"Lepi su", reče ona. "Ali zašto su toliko zaštićeni? Videla sam i veće od ovih na štandu u Vretenu gde ih niko nije ni čuvao."
<BR>&nbsp;&nbsp;&nbsp;&nbsp;&nbsp;"Postoji mala razlika, Dorota", rekoh joj. "Ovi su pravi."
<BR>&nbsp;&nbsp;&nbsp;&nbsp;&nbsp;Glasno se nasmejala. Dopao mi se njen smeh. Nijedna žena nije lepa kada se glasno smeje i devojke koje vode računa o svom izgledu to ne rade. Dorota Kifer je izgledala poput zdrave, lepe žene koja se dobro povodi, što je, kada već govorimo o tome, najbolji način da žena izgleda.
<BR>&nbsp;&nbsp;&nbsp;&nbsp;&nbsp;Međutim, nije izgledala baš tako dobro da bih zaboravio na to koliko mi je novac potreban za novu jetru, pa sam prešao na posao. "Oni mermerni kamenčići tamo - to su krvavi dijamanti", rekoh joj. "Radioaktivni su. Ne mogu da vam naškode, ali dovoljno su radioaktivni da budu stalno topli. Na taj način možete razlikovati prave od lažnih: svaki koji je veći od otprilike tri centimetra lažan je. Pravi koji je toliko veliki generisao bi suviše toplote... po zakonu kvadrata i kubova, znate. I zbog toga se topi.
<BR>&nbsp;&nbsp;&nbsp;&nbsp;&nbsp;"Znači da su oni koje je vaš prijatelj pokušao da mi proda bili..."
<BR>&nbsp;&nbsp;&nbsp;&nbsp;&nbsp;"Lažni. Tačno."
<BR>&nbsp;&nbsp;&nbsp;&nbsp;&nbsp;Ona klimnu, i dalje se osmehujući. "Kako stvari stoje sa onim što vi pokušavate da nam prodate, Odi? Je li pravo ili lažno?"
<BR>
<BR>&nbsp;&nbsp;&nbsp;&nbsp;&nbsp;Treća iz Vastrinog domaćinstva do tada je već diskretno nestala, pa sam duboko udahnuo i rekao Doroti istinu. Možda baš ne celu istinu, ali ništa sem istine.
<BR>&nbsp;&nbsp;&nbsp;&nbsp;&nbsp;"Ovo što vidite ovde", počeh, "jeste sve što je na hiljade ljudi pronašlo posle pakleno dugog kopanja. Nije mnogo. Sprava za zabijanje čavala, piezofon, dve do tri druge mapravice koje smo osposobili za rad; nekoliko slupanih komada koje još proučavaju; i neke tričarije. To je sve."
<BR>&nbsp;&nbsp;&nbsp;&nbsp;&nbsp;"Tako sam i čula", primeti ona. "I još nešto. Već dvadeset godina ništa novo nije pronađeno." Bila je pametnija i bolje obaveštena nego što sam očekivao."
<BR>&nbsp;&nbsp;&nbsp;&nbsp;&nbsp;"Zaključak koji iz toga možete da izvedete", složih se, "jeste da ako u poslednje vreme ništa novo nije pronađeno, to znači da je planeta verovatno presušila. U pravu ste. Činjenice idu tome u prilog. Prvi kopači pronašli su sve korisne stvari koje su se mogle pronaći... za sada."
<BR>&nbsp;&nbsp;&nbsp;&nbsp;&nbsp;"Ali vi mislite da ih ima još."
<BR>&nbsp;&nbsp;&nbsp;&nbsp;&nbsp;"Nadam se da ih ima još. Pogledajte ovo. Tunelski zidovi. Videćete da su svi slični... plavi zidovi, savršene glatkoće; iz njih izbija svetlost stalno iste jačine; tvrdoća. Šta mislite, kako su ih Hičiji podigli?"
<BR>&nbsp;&nbsp;&nbsp;&nbsp;&nbsp;"Pa, ne znam."
<BR>&nbsp;&nbsp;&nbsp;&nbsp;&nbsp;"Ne znam ni ja. Niti bilo ko drugi. Ali svi hičijevski tuneli su isti; ako počnete da kopate sa spoljašnje strane, naičićete na istu osnovnu kamenu podlogu, zatim granični sloj koji predstavlja mešavinu podloge i nekog zidnog metala, a zatim na sam zid. Zaključak: Hičiji nisu prvo kopali tunele, a zatim ih oblagali; imali su nešto što je rilo ispod zemlje poput kakve krtice, ostavljajući za sobom te tunele. I još nešto: preterali su sa kopanjem. To jest, iskopali su mnogo više tunela nego što im je bilo potrebno, ti tuneli nikuda ne vode niti su ikada korišćeni. Da li vam to nešto govori?"
<BR>&nbsp;&nbsp;&nbsp;&nbsp;&nbsp;"Mora da je bilo jeftino i lako?" pogodi ona.
<BR>&nbsp;&nbsp;&nbsp;&nbsp;&nbsp;Klimnuh. "Znači da je najverovatnije posredi bila neka automatska mašina; na ovoj planeti mora postojati bar jedna takva koju samo treba pronaći. Naredna pojedinost. Vazduh. Udisali su kiseonik isto ko i mi, tako da su morali odnekud da ga dobijaju. Odakle?"
<BR>&nbsp;&nbsp;&nbsp;&nbsp;&nbsp;"Pa, u atmosferi ima kiseonika, je li tako?"
<BR>&nbsp;&nbsp;&nbsp;&nbsp;&nbsp;"Nešto malo. Manje od pola procenta. I uglavnom nije u obliku slobodnog kiseonika; pomešan je sa ugljen-dioksidom i ostalim smećem. Nema ni vodene pare u količinama vrednim pomena. Oh, ima je malo... ali ni izdaleka onoliko koliko ima sumpor-dioksida. Kada voda curka iz stene, to nije sveža, bistra, izvorska voda. Isparava veoma brzo. Diže se... pošto su molekuli vode lakši od molekula ugljen-dioksida. Kada stigne do tačke u kojoj Sunce može da dopre do nje, raspada se na vodonik i kiseonik. Kiseonik i pola vodonika uglavnom se troše na pretvaranje sumpor-dioksida u sumpornu kiselinu. Ostatak vodonika jednostavno pobegne u svemir."
<BR>&nbsp;&nbsp;&nbsp;&nbsp;&nbsp;Upitno me je posmatrala. "Odi", nežno mi se obratila, "već sam se uverila da ste stručnjak za Veneru."
<BR>&nbsp;&nbsp;&nbsp;&nbsp;&nbsp;Iscerih se. "Ali da li ste stekli pravu sliku?"
<BR>&nbsp;&nbsp;&nbsp;&nbsp;&nbsp;"Mislim da jesam. Prilično je loša."
<BR>&nbsp;&nbsp;&nbsp;&nbsp;&nbsp;"I jeste prilično loša; ali ipak Hičiji su uspevali nekako da izvuku tu malu količinu kiseonika iz smese, jeftino i lako... Sećate se onih suvišnih tunela koje su ispunili... zajedno sa inertnim gasovima kao što je azot... prisutni su samo u tragovima... dovoljnim da se stvori smesa za disanje. Kako? Ne znam, ali ako postoji mašina koja je to obavljala, voleo bih da je pronađem. Naredna pojedinost: svemirska letelica. Hičiji su mnogo leteli po površini Venere."
<BR>&nbsp;&nbsp;&nbsp;&nbsp;&nbsp;"Kao i vi, Odi! Zar niste pilot?"
<BR>&nbsp;&nbsp;&nbsp;&nbsp;&nbsp;"Pilot vazduhoplova, da. Znate li šta je sve potrebno da bi se pokrenuo jedan vazduhoplov? Temperatura na površini je 735 K i nema dovoljno kiseonika da cigareta ostane upaljena. To znači da moj vazduhoplov mora biti opremljen dvama rezervoarima, jednim za gorivo, a jednim za ono što će to gorivo sagorevati. Nije reč samo o nafti i vazduhu, znate."
<BR>&nbsp;&nbsp;&nbsp;&nbsp;&nbsp;"Stvarno?"
<BR>&nbsp;&nbsp;&nbsp;&nbsp;&nbsp;"Ne ovde, Dorota. Ne pri ovdašnjim temperaturama. Potrebna su egzotična goriva da bi bilo tako toplo. Da li ste ikada čuli za momka po imenu Karno?"
<BR>&nbsp;&nbsp;&nbsp;&nbsp;&nbsp;"Nije li on bio naučnik, davno je živeo? Karnoov ciklus?"
<BR>&nbsp;&nbsp;&nbsp;&nbsp;&nbsp;"Tačno." Već me je treći put iznenadila, oprezno sam zaključio. "Karno je efikasnost neke mašine izražavao njenom maksimalnom temperaturom... recimo, toplotom sagorevanja... podeljenom temperaturom izduvnih gasova. Međutim, temperatura izduvnih gasova ne može biti niža od temperature onoga, ma šta to bilo, u šta izlaze... inače nećete voziti mašinu, već frižider. A ovde se morate boriti protiv temperature od 735 K, što znači da čak i pored izvrsnog goriva u osnovi imate lošu mašinu. Sve toplotne mašine na Veneri su loše. Da li ste se ikada zapitali zašto ima tako malo vazduhoplova? Ne smeta mi; to je dobro, jer čovek može da uzme monopol. Ali razlog leži u tome što su vraški skupi."
<BR>&nbsp;&nbsp;&nbsp;&nbsp;&nbsp;"A Hičiji su to bolje radili?"
<BR>&nbsp;&nbsp;&nbsp;&nbsp;&nbsp;"Mislim da jesu."
<BR>&nbsp;&nbsp;&nbsp;&nbsp;&nbsp;Ponovo se nasmejala, neočekivano i opet krajnje privlačno. "Jadniče", poče ona, dobro raspoložena, "zavisite od onoga što prodajete, zar ne? Mislite da će te jednog dana pronaći glavni tunel i pokupiti nekoliko milijardi dolara vrednu opremu Hičija!"
<BR>&nbsp;&nbsp;&nbsp;&nbsp;&nbsp;Nije mi se sviđao način na koji je to izrazila. U stvari, uopšte nisam bio srećan što sam ugovorio sastanak preko Vastrine Treće; pretpostavljao sam da ću, ako Dorotu Kiger odvojim od njenog momka, veoma lako uspeti da o njemu doznam što više. Nisam bio u pravu. Naterala me je da u njoj sagledam osobu, što je samo po sebi bilo nepoželjno... ne možete se odnositi prema lovini kao prema lovini ako o njemu, odnosno njoj, razmišljate kao o srodnom ljudskom biću.
<BR>&nbsp;&nbsp;&nbsp;&nbsp;&nbsp;I gore od toga, naterala me je da sam sebe dobro pogledam.
<BR>&nbsp;&nbsp;&nbsp;&nbsp;&nbsp;Zato sam samo kazao: "Možda ste u pravu. Ali nema sumnje da ću pokušati."
<BR>&nbsp;&nbsp;&nbsp;&nbsp;&nbsp;"Ljuti ste, zar ne?"
<BR>&nbsp;&nbsp;&nbsp;&nbsp;&nbsp;"Nisam", slagah, "ali možda sam malo umoran. Sutra nas čeka dugačak put, pa će biti bolje da vas vratim u Vreteno, gospođice Kifer."
<BR>
<BR>&nbsp;&nbsp;&nbsp;&nbsp;&nbsp;V
<BR>&nbsp;&nbsp;&nbsp;&nbsp;&nbsp;Moj vazduhoplov bio je privezan na ivici svemirske platforme i do njega se stizalo na isti način kao i do svemirske platforme: liftom do komore na površini, a odatle hermetički zatvorenim traktorom-taksijem preko suve, stenovite, izmučene površine Venere, koja se ljuštila pod naletima veoma gustog vetra. Obično sam vazduhoplov držao pod pričvršćenom penastom ciradom, razume se. Na Venerinoj površini niko ništa ne ostavlja otvoreno ako želi da to nađe nedirnuto kada se vrati, pa čak ni onda kada je posredi objekat od hromiranog čelika. Prva stvar koju sam jutros učinio bila je da skinem penastu ciradu; zatim sam proverio letelicu i ukrcao zalihe. Sada je bila spremna. Mogao sam da je nazrem kroz prozore u obliku mete na guseničaru, kroz zavijajuću, zeleno-žutu tamu napolju.
<BR>&nbsp;&nbsp;&nbsp;&nbsp;&nbsp;Mogli su da je vide i Kohinor i devojka, ako su znali gde da gledaju, ali možda nisu mogli da pretpostave da tako nešto može poleteti.
<BR>&nbsp;&nbsp;&nbsp;&nbsp;&nbsp;"Da li ste se vi i Dori zakačili?" zaurla mi Kohinor u uho.
<BR>&nbsp;&nbsp;&nbsp;&nbsp;&nbsp;"Nismo", odvratih takođe dernjavom.
<BR>&nbsp;&nbsp;&nbsp;&nbsp;&nbsp;"Baš me briga iako jeste. Samo me je zanimalo. Ne morate biti simpatični jedno drugome, pod uslovom da radite ono što ja želim." Nekoliko trenutaka je ćutao, odmarajući glasne žice. "Isuse. Kakav vetar."
<BR>&nbsp;&nbsp;&nbsp;&nbsp;&nbsp;"Zefir", obavestih ga. Ništa više nisam kazao; sam će već otkriti. Oblast oko svemirske platforme predstavlja neku vrstu prirodno mirnog područja, prema merilima Venere. Orografska struja vodi najgore vetrove negde iznad platforme, tako da do nas dopire samo neka vrsta zbrkanog povratnog kovitlaca. To omogućava srazmerno lako uzletanje i sletanje. Loša strana svega toga jeste okolnost da se neka jedinjenja teških metala iz vazduha talože na platformi. Ono što na Veneri prolazi kao vazduh sastoji se od slojeva crvenog živinog sulfida i živinih hlorida u nižim delovima, a kada dospete iznad njih do onih lepih paperjastih oblaka koje turisti vide pri spuštanju, otkrijete da su neki od njih, u stvari, kapljice sumporne, hlorovodonične i fluorovodonične kiseline.
<BR>&nbsp;&nbsp;&nbsp;&nbsp;&nbsp;Ali ni tu stvari ne teku glatko. Navigacija iznad Venere nalaže veštinu snalaženja u tri dimenzije. Dosta je lako stići iz tačke A u tačku B na površini. Transponderi će vas povezati sa radio-mrežom, tako da će se vaš položaj sve vreme moći očitati na kartama. Teško je, međutim, tačno odrediti visinu. Za to su potrebni iskustvo i možda intuicija, i zbog toga smo moj vazduhoplov i ja vredeli milion dolara za ljude poput Bojsa Kohinora.
<BR>&nbsp;&nbsp;&nbsp;&nbsp;&nbsp;U međuvremenu smo već stigli do vazduhoplova i teleskopska njuška guseničara počela je da se izdužuje ka njegovoj vazdušnoj komori. Kohinor je zurio kroz prozorsku metu. "Nema uopšte krila!" povika on, kao da sam hteo da ga prevarim.
<BR>&nbsp;&nbsp;&nbsp;&nbsp;&nbsp;"Nema ni jedra, a ni lance za sneg", odvratih dernjavom. "Ukrcajte se ako želite da razgovarate! Biće nam lakše u vazduhoplovu."
<BR>&nbsp;&nbsp;&nbsp;&nbsp;&nbsp;Popeli smo se kroz malu njušku, otključao sam ulazna vrata i ukrcali smo se bez nekih većih problema.
<BR>&nbsp;&nbsp;&nbsp;&nbsp;&nbsp;Nismo čak imali ni one neprilike kakve sam sam sebi mogao da stvorim. Vidite, imati vazduhoplov na Veneri, to je velika stvar. Imao sam vrašku sreću što sam uspeo da ga kupim i, bez okolišenja, moglo se reći da sam ga voleo. Moj je mogao da primi desetoro ljudi, bez opreme. S onim što smo nakupovali u Sub Vastrinoj radnji, a što je Lokal 88 proglasio za 'neophodnu opremu', bilo je, međutim, pretesno čak i za samo nas troje.
<BR>&nbsp;&nbsp;&nbsp;&nbsp;&nbsp;Bio sam spreman bar na sarkazam. Međutim, Kohinor se osvrtao unaokolo samo dok nije pronašao najbolji ležaj; odmah se uputio se ka njemu i proglasio ga svojim. Devojka se ponašala kao dobar drug, ne žaleći se. I tako sam ostao ja, sa žlezdama spremnim da odgovore na neprijateljsku kritiku, ali niko me nije kritikovao.
<BR>&nbsp;&nbsp;&nbsp;&nbsp;&nbsp;U vazduhoplovu je bilo mnogo tiše. I dalje se čula buka koju su stvarali vetrovi, ali sada je samo mogla da ide čoveku na živce. Podelio sam im slušalice sa snažnim filtrima, tako da je buka postala zanemarljiva.
<BR>&nbsp;&nbsp;&nbsp;&nbsp;&nbsp;"Sedite i vežite se", naredih; kada sam ih spakovao, uzleteh.
<BR>&nbsp;&nbsp;&nbsp;&nbsp;&nbsp;Pri pritisku od devedeset hiljada milibara krila ne samo da su beskorisna: ona su otrov. Moj vazduhoplov imao je sav potrebni uzgon, koji je poticao iz motora ugrađenih u sam trup oblika školjke. Ubrizgao sam smesu dvostrukog goriva u termomlaznjake i mi uzletesmo sa prilično ravnog tla uz ivicu svemirske platforme (jednom nedeljno buldožeri su ga čistili i zato je bilo prilično ravno), a onda suknusmo u divlje žutilo i zelenilo... trenutak kasnije već smo bili u mahnitom smeđemsivilu... a da pri tom nismo prešli više od pedeset metara.
<BR>&nbsp;&nbsp;&nbsp;&nbsp;&nbsp;Kohinor se labavo vezao kako bi mu bilo udobnije. Uživao sam kada sam ga začuo kako viče za vreme kratkotrajne turbulencije koja ga je bacakala unaokolo. To ga neće ubiti, a i potrajalo je svega nekoliko trenutaka. Na hiljadu metara pronašao sam naš deo Venerine polustalne atmosferske inverzije i turbulencija se smanjila tako sam mogao da otkačim pojas i ustanem.
<BR>&nbsp;&nbsp;&nbsp;&nbsp;&nbsp;Izvadio sam čepove iz ušiju i dao znak Kohinoru i devojci da učine isto.
<BR>&nbsp;&nbsp;&nbsp;&nbsp;&nbsp;Trljao je glavu jer je udario u policu sa kartama, ali se ipak osmehivao. "Dosta uzbudljivo", priznade on, preturajući po džepu. "Mogu li da zapalim?"
<BR>&nbsp;&nbsp;&nbsp;&nbsp;&nbsp;"To su vaša pluća."
<BR>&nbsp;&nbsp;&nbsp;&nbsp;&nbsp;On razvuče usta u još širi osmeh. "Sada jesu", složi se on. "Recite mi, zašto nam niste dali te čepove za uši dok smo bili u guseničaru?"
<BR>
<BR>&nbsp;&nbsp;&nbsp;&nbsp;&nbsp;Mogli biste reći da u poslu svakog vodiča postoji razdoblje kada im ili dozvolite da vas zaspu pitanjima, a onda provedete silno vreme objašnjavajući šta znači kada neki mali, smešni brojčanik pocrveni... ili, pak, držite usta zatvorena i nastavite da obavljate posao i zgrćete bogatstvo. Sve se svodilo na izbor: da li će mi se na kraju Kohinor i njegova devojka dopasti ili ne?
<BR>&nbsp;&nbsp;&nbsp;&nbsp;&nbsp;Ako bi mi se dopali, trebalo bi da pokušam da budem učtiv s njima. I više nego učtiv. To što ćemo nas troje tri nedelje provesti u prostoru ne većem od kakve čajne kuhinje značilo je da će svako stvarno morati da se trudi da bude krajnje fin prema ostalima, ako ne želimo da se vratimo puni mržnje jedni prema drugima. A ja sam bio taj koga su plaćali da bude fin, trebalo je da im pružim primer.
<BR>&nbsp;&nbsp;&nbsp;&nbsp;&nbsp;S druge, pak, strane, Kohinori ovog sveta ponekad nisu simpatični. Ako i ovaj bude takav, onda će biti bolje da se s njim ne upuštam u neki opširan razgovor, što je značilo da je slična pitanja trebalo da otpisujem otprilike sa jednim: "Zaboravio sam."
<BR>&nbsp;&nbsp;&nbsp;&nbsp;&nbsp;Međutim, on ni u jednom trenutku nije bio stvarno neprijatan. Devojka je čak pokušala da se ponaša prijateljski. Zato sam odlučio da budem učtiv. "Pa, to je veoma znimljivo. Vidite, stvar je u sledećem: u stanju ste da čujete zahvaljući razlici u pritiscima. Dok je vazduhoplov uzletao, čepovi su filtrirali deo zvuka... talase pritiska... ali kada sam vam doviknuo da se vežete, čepovi su preneli natpritisak moga glasa i vi ste me vrlo lako čuli. Međutim, postoji granica. Preko otprilike sto dvadeset decibela... to je jedinica zvuka..."
<BR>&nbsp;&nbsp;&nbsp;&nbsp;&nbsp;"Znam šta je decibel", zareža Kohinor.
<BR>&nbsp;&nbsp;&nbsp;&nbsp;&nbsp;"U redu. Iznad sto dvadeset decibela, otprilike, bubna opna jednostavno više ne reaguje. Što znači da je u guseničaru bilo suviše buke. Ne samo da je zvuk dopirao kroz trup, već i preko tla, prenosile su ga gusenice. Da ste imali čepove u ušima, ne biste bili u stanju da čujete... baš ništa", nespretno završih.
<BR>&nbsp;&nbsp;&nbsp;&nbsp;&nbsp;Dorota je sve ovo slušala, popravljajući pri tom šminku. "A šta je to trebalo da čujemo?" upita ona.
<BR>&nbsp;&nbsp;&nbsp;&nbsp;&nbsp;Odlučio sam da ih bar za sada smatram prijateljima. "Na primer, naređenje da navučete toplotna odela. U slučaju da je došlo do nesreće. Kakav nalet vetra mogao je da prevrne guseničara, a ponekad preko brda znaju da dolete čvrsti predmeti i pogode vas pre no što shvatite šta vas je snašlo."
<BR>&nbsp;&nbsp;&nbsp;&nbsp;&nbsp;Vrtela je glavom, ali se smejala. "Baš si nas doveo na divno mesto, Bojse", primeti ona.
<BR>&nbsp;&nbsp;&nbsp;&nbsp;&nbsp;Nije obraćao pažnju na nju. Nešto drugo mu je bilo na pameti. "Zašto ne upravljate tom stvari?" upita on.
<BR>&nbsp;&nbsp;&nbsp;&nbsp;&nbsp;Ustao sam i uključio virtualnu kuglu. "U redu", primetih. "Vreme je da o tome popričamo. U ovom trenutku mojim vazduhoplovom upravlja autopilot, a krećemo se u opštem pravcu ovog kvadranta ovde dole. Moramo doneti odluku o tačnom odredištu."
<BR>&nbsp;&nbsp;&nbsp;&nbsp;&nbsp;Dori Kifer je razgledala kuglu. On, razume se, nije stvaran; to je samo trodimenzionna slika koja lebdi u vazduhu, tako da ste kroz nju mogli da gurnete prst. "Venera stvarno ne izgleda baš naročito zanimljivo", primeti ona ponovo.
<BR>&nbsp;&nbsp;&nbsp;&nbsp;&nbsp;"Ove linije koje vidite", objasnih, "predstavljaju samo oznake radio-dometa; nećete ih primetiti ako pogledate kroz prozor. Na Veneri nema okeana, nije podeljena na države, tako da nije isto napraviti kartu Venere i napraviti kartu Zemlje. Vidite li ovu sjajnu mrlju ovde? To smo mi. A sada pogledajte."
<BR>&nbsp;&nbsp;&nbsp;&nbsp;&nbsp;Preko kugle sam postavio rešetku radio-dometa i obrise u boji sa geološkim podacima. "Ovi mehurasti krugovi predstavljaju oznake za maskon. Znate li šta je to maskon?"
<BR>&nbsp;&nbsp;&nbsp;&nbsp;&nbsp;"Koncentrisana masa. Ispupčenje nečeg čvrstog", odvrati ona.
<BR>&nbsp;&nbsp;&nbsp;&nbsp;&nbsp;"Odlično. Pogledajte šta se događa kada unesem mesta poznatih iskopina Hičija."
<BR>&nbsp;&nbsp;&nbsp;&nbsp;&nbsp;Pritisnuo sam jedno dugme i mesta iskopavanja su se pojavila u obliku zlatnih šara, poput crva koji puze preko planete. Dorota je istog časa primetila: "Sva su u maskonima." Kohinor je pogleda sa odobravanjem, a to isto učinih i ja. "Nisu baš sva", ispravih je. "Ali prokleto su blizu. Zašto? Ne znam. Niko to ne zna. Maskoni su uglavnom sastavljeni od starije, gušće stene... bazalta i tako dalje... Hičiji su se možda osećali sigurnijima kada su bili okruženi čvrstom, gustom stenom." Dok sam još boravio na Zemlji i nisam imao u utrobi jetru koja može svaki čas da otkaže tako da sam mogao sebi da dozvolim da me zaokupi apstraktno znanje; dopisivao sam se sa profesorom Hegrametom i zajedno smo razmatrali mogućnost da su Hičiji imali mašine za kopanje koje su mogle da rade samo u čvrstoj steni određenog hemijskog sastava. Međutim, nisam bio spreman da sa njima raspravljam o izvesnim idejama koje sam pokupio od profesora Hegrameta.
<BR>&nbsp;&nbsp;&nbsp;&nbsp;&nbsp;Počeh polako da pomeram model kugle, okrećući jedan brojčanik. "Vidite ovo ovde, gde se sada nalazimo. Ova formacija zove se Alfa Regio. Upravo smo izišli iz velikog kopa koji se u njoj nalazi. Možete da vidite oblik Vretena. Taj maskon u kome se nalazi Vreteno naziva se Serendip; otkrila ga je hesperološka..."
<BR>&nbsp;&nbsp;&nbsp;&nbsp;&nbsp;"Hesperološki?"
<BR>&nbsp;&nbsp;&nbsp;&nbsp;&nbsp;"Geološka ekipa koja proučava Veneru naziva se hesperološka ekipa. Otkrili su sa orbite koncentrisanu masu, spustili se, stali da buše uzorak kore i naleteli na prvi hičijevski tunel. Svi drugi tuneli koje vidite dalje na severu nalaze se u ovoj ovde gomili povezanih maskona. Između maskona pružaju se manje guste stene; Hičiji su kroz njih probili prolaze kako bi ih povezali, ali se tuneli gotovo svi nalaze u maskonima."
<BR>&nbsp;&nbsp;&nbsp;&nbsp;&nbsp;"Svi su na severu", oštro primeti Kohinor. "A mi idemo na jug. Zašto?"
<BR>&nbsp;&nbsp;&nbsp;&nbsp;&nbsp;Iznenadilo me je što je bio u stanju da čita podatke sa modela kugle, ali ništa nisam uzvratio. Samo sam primetio: "Sva obeležena mesta nisu ni od kakve koristi. Već su ispitana."
<BR>&nbsp;&nbsp;&nbsp;&nbsp;&nbsp;"Neka od njih deluju kao da su veća od Vretena."
<BR>&nbsp;&nbsp;&nbsp;&nbsp;&nbsp;"I te koliko veća. Ali u njima nema Bog zna šta, to jest nema mnogo izgleda da je bilo šta u njima u dovoljno dobrom stanju da bi bilo vredno truda. Podzemni fluidi su ih ispunili pre stotinu hiljada godina, možda i više. Mnogo je dobrih ljudi bankrotiralo pokušavajući da ispumpa koji tunel kako bi obavili iskopavanja, ali na kraju ne bi našli ništa. Slobodno me pitajte sve o tome. Bio sam jedan od njih."
<BR>&nbsp;&nbsp;&nbsp;&nbsp;&nbsp;"Nisam znao da na Veneri ima vode u tečnom stanju", usprotivi se Kohinor.
<BR>&nbsp;&nbsp;&nbsp;&nbsp;&nbsp;"Nisam pomenuo vodu, zar ne? Mada je i nje tamo bilo u izvesnoj količini, bar u obliku vlažnog blata. Očigledno je voda isparavala iz stenja, a onda se hiljadama godina probijala do površine, gde je konačmo procurila, da bi odmah proključala, raspala se na vodonik i kiseonik i nestala. U slučaju da to niste znali, nešto te vode ima i ispod Vretena. Nju ste pili i udisali, dok ste bili tamo."
<BR>&nbsp;&nbsp;&nbsp;&nbsp;&nbsp;"Nismo udisali vodu", ispravi me on.
<BR>&nbsp;&nbsp;&nbsp;&nbsp;&nbsp;"Razume se da nismo. Udisali smo vazduh koji sami pravimo. Međutim, u pojedinim tunelima još ima njihovog vazduha... mislim na prvobitni vazduh, onaj koji su Hičiji ostavili za sobom. Razume se, posle nekoliko stotina hiljada godina tuneli su uglavnom postali pećnice. U njima biva ispečeno sve što je organske prirode. Možda smo upravo zbog toga pronašli sasvim malo, da tako kažemo, životinjskih ostataka... bili su kremirani. I tako... ponekad na mestu iskopavanja možete naići na vazduh, ali još nisam čuo da je neko pronašao pitku vodu."
<BR>&nbsp;&nbsp;&nbsp;&nbsp;&nbsp;Dorota reče: "Bojse, sve je ovo veoma zanimljivo, ali meni je vrućina i prljava sam, a vi samo pričate o vodi. Mogu li na trenutak da promenim temu?"
<BR>&nbsp;&nbsp;&nbsp;&nbsp;&nbsp;Kohinor zalaja; to i nije bio pravi smeh. "Podsvesno navođenje, Volterse, slažete li se? I pretpostavljam malo staromodne tobožnje čednosti. Mislim da Dori, u stvari, želi da ode u toalet."
<BR>&nbsp;&nbsp;&nbsp;&nbsp;&nbsp;Da mi je devojka dala samo malo povoda da se tako osećam, bilo bi mi pomalo neprijatno zbog nje. Međutim, ona je očigledno već navikla na Kohinorovo ponašanje. Samo je rekla: "Ako tri nedelje treba da provedemo u ovome, volela bih da doznam šta mi se nudi."
<BR>&nbsp;&nbsp;&nbsp;&nbsp;&nbsp;"Svakako, gospođice Kifer", rekoh.
<BR>&nbsp;&nbsp;&nbsp;&nbsp;&nbsp;"Dorota. Dori, ako vam se više dopada." "Svakako, Dori. Pa, evo vidiš šta sve imamo. Pet ležajeva; pregrađuju se, tako da na njima može da se smesti desetoro ako zatreba, ali nama to nije neophodno. Dva tuša. Ne izgledaju dovoljno velika da biste se mogli unutra i nasapunjati, ali ako se malo potrudite, poslužiće. Dva hemijska toaleta nalaze se u onim kabinama. Kuhinja je tamo... štednjak i ostava, bar. Izaberi ležaj koji želiš, Dori. Postoji paravan koji se spušta; iza njega možeš da se presvučeš i tako dalje, ili ako izvesno vreme poželiš da se osamiš i ne gledaš nas."
<BR>&nbsp;&nbsp;&nbsp;&nbsp;&nbsp;Kohinor reče: "Hajde, Dori, obavi to što želiš. Ja ionako hoću da mi Volters pokaže kako se ovim upravlja."
<BR>
<BR>&nbsp;&nbsp;&nbsp;&nbsp;&nbsp;Početak putovanja nije bio loš. Imao sam i gore. Nekoliko puta stvarno je bilo grozno: družine koje su se ukrcale pijane i sve vreme nastavile da se nalivaju, parove koji su se neprekidno prepirali dok su bili budni, udruživši snage jedino kada bi se okrenuli porotiv mene. Ovo putovanje uopšte nije počelo loše, čak i bez obzira na činjenicu da sam se nadao da će mi spasiti život.
<BR>&nbsp;&nbsp;&nbsp;&nbsp;&nbsp;Ne morate biti mnogo vešti da biste upravljali vazduhoplovom - bar da ga vozite u pravcu u kome želite da idete. U Venerinoj atmosferi ima dovoljno uzgona. Nema mesta brizi oko gubitka brzine; a i automatske kontrole ionako gotovo o svemu misle umesto vas.
<BR>&nbsp;&nbsp;&nbsp;&nbsp;&nbsp;Kohinor je brzo naučio. Ispostavilo se da je leteo svime što se kretalo kroz vazduh na Zemlji; takođe je, u mladosti, upravljao jednosednim podmornicama na naftnim poljima u dubokom moru. Čim sam mu pomenuo, odmah je shvatio da je na Veneri najveći problem za pilota odabrati odgovarajući nivo i predvideti kada treba da ga promeni. Takođe je ukopčao da se to ne uči u jednom danu. Pa čak ni za tri nedelje. "Do vraga, Volterse", reče on prilično veselo. "Bar ga mogu naterati da ide tamo gde treba... u slučaju da ostanete zatrpani u tunelu. Ili vas upuca kakav ljubomorni muž."
<BR>&nbsp;&nbsp;&nbsp;&nbsp;&nbsp;Osmehnuh se prilično kiselo. "Umem još i da kuvam", nastavi on. "A možda ste i vi prilično dobri u tome? Niste? To sam i mislio. Pa, suviše sam platio za ovaj stomak da bih ga punio splačinama; ja ću spremati obroke. Dori nikada nije uspela da savlada tu malu veštinu. Ista njena baka. Najlepša žena na svetu, ali uvrtela je sebi u glavu da joj je to sasvim dovoljno da poseduje taj svet."
<BR>&nbsp;&nbsp;&nbsp;&nbsp;&nbsp;Odložio sam tu primedbu na stranu da je kasnije sortiram. Bio je pun neočekivanih sitnica, ovaj devedesetogodišnji mladi atleta. Potom reče: "Dobro. Dok Dori ne potroši svu vodu na tuširanje..."
<BR>&nbsp;&nbsp;&nbsp;&nbsp;&nbsp;"Ne brinite; reciklira se."
<BR>&nbsp;&nbsp;&nbsp;&nbsp;&nbsp;"U svakom slučaju, dok se ona sređuje, dovršite vaše malo predavanje o tome kuda smo se uputili."
<BR>&nbsp;&nbsp;&nbsp;&nbsp;&nbsp;"U redu." Blago sam zavrteo kuglu. Svetla mrlja koju smo mi predstavljali postojano je nastavljala prema jugu dok smo pričali. "Vidite li onu gomilu gde se naš projektovani trag ukršta sa rešetkastim oznakama, u neposrednoj blizini Lize Majtner?"
<BR>&nbsp;&nbsp;&nbsp;&nbsp;&nbsp;"Ko je Liza Majtner?" progunđa on.
<BR>&nbsp;&nbsp;&nbsp;&nbsp;&nbsp;"Neko po kome su nazvali tu formaciju, to je sve što znam. Vidite li šta vam pokazujem?"
<BR>&nbsp;&nbsp;&nbsp;&nbsp;&nbsp;"Aha. Onih pet velikih maskona zbijenih na gomilu. Nema oznaka da su tamo vršena iskopavanja. Da li smo se tamo uputili?"
<BR>&nbsp;&nbsp;&nbsp;&nbsp;&nbsp;"Uopšteno, da."
<BR>&nbsp;&nbsp;&nbsp;&nbsp;&nbsp;"Zašto uopšteno?"
<BR>&nbsp;&nbsp;&nbsp;&nbsp;&nbsp;"Pa", počeh, "ima jedna sitnica koju vam nisam pomenuo. Pretpostavljam da vas to neće razjariti, jer ću onda i ja morati da se razjarim i kažem vam da ste mogli da se potrudite i naučite nešto više o Veneri pre no što ste odlučili da pođete u njeno istraživanje."
<BR>&nbsp;&nbsp;&nbsp;&nbsp;&nbsp;Trenutak me je ocenjivački promatrao. Dori je tiho izišla iz kabine sa tušem, u dugačkoj odori, kose obmotane peškirom, i stala pored njega, posmatrajući me. "To u mnogome zavisi od toga šta si mi prećutao, prijatelju", izjavi on... ne baš prijateljskim glasom.
<BR>&nbsp;&nbsp;&nbsp;&nbsp;&nbsp;"Taj deo naziva se Južna Polarna Zona Bezbednosti", rekoh. "Tamo momci iz obezbeđenja imaju poligon za projektile i tu se nalazi najveći centar za razvoj oružja. Civilima je ulaz zabranjen."
<BR>&nbsp;&nbsp;&nbsp;&nbsp;&nbsp;Zagledao se u kartu. "Ali samo ovaj mali deo maskona nije pod njihovom šapom!"
<BR>&nbsp;&nbsp;&nbsp;&nbsp;&nbsp;"I mi smo se upravo tamo uputili", odvratih.
<BR>
<BR>&nbsp;&nbsp;&nbsp;&nbsp;&nbsp;VI
<BR>&nbsp;&nbsp;&nbsp;&nbsp;&nbsp;Za jednog devedesetogodišnjaka Bojs Kohinor je bio veoma vispren. Ne mislim da je bio samo zdrav. Potpuna medicinska zaštita vam to svakako obezbeđuje, omogućava vam da zamenite sve što se istroši ili počne da propada. Međutim, mozak ne možete zameniti. Veoma bogati starci obično su bili preplanuli i mišićavi, ali im se zato telo treslo, bili su neodlučni i često su ispuštali stvari.
<BR>&nbsp;&nbsp;&nbsp;&nbsp;&nbsp;Ali ovaj Kohinor stvarno je imao sreće.
<BR>&nbsp;&nbsp;&nbsp;&nbsp;&nbsp;Biće dostojno društvo naredne tri nedelje. Već je zahtevao da mu pokažem kako se upravlja vazduhoplovom i brzo je ušao u štos. Kada sam odlučio da tokom leta malo vremena iskoristim za prevremenu proveru sistema za hlađenje, koja se inače obavlja na svakih hiljadu časova, pomogao mi je da skinem poklopce, proverim nivoe smrzavanja i očistim filtere. A onda je odlučio da nam skuva ručak.
<BR>&nbsp;&nbsp;&nbsp;&nbsp;&nbsp;Dori Kifer ga je zamenila kao moj pomoćnik dok sam premeštao neke zalihe, kako bih izvadio autosonične sonde. Pri postojanoj količini buke unutar vazduhoplova, Kohinor nije mogao da nas čuje dok smo razgovarali bez povišenja glasa, iako se nalazio na samo nekoliko metara od nas, kod štednjaka. Pomislih načas da bih mogao izvući iz devojke nešto o njemu dok smo proveravali sonde. No, odlučih da to ne činim. Već sam znao ono što me je najviše zanimalo o Kohinoru, to jest, da će uz malo sreće najverovatnije platiti moju novu jetru. Nije mi bilo potrebno da znam šta su on i Dori mislili jedno o drugom.
<BR>&nbsp;&nbsp;&nbsp;&nbsp;&nbsp;Zato smo razgovarali o sondama. O tome kako će izbacivati udarne naboje u stene Venere, da bismo potom merili vremena povratnog odjeka. I o tome kakvi su nam izgledi da pronađemo nešto stvarno dobro. ("Pa, kakvi su izgledi da dobijemo na litriji? Veoma slabe za svakoga ko ima samo jednu srećku. Ali uvek neko dobije!") I o tome zašto sam uopšte došao na Veneru. Pomenuo sam očevo ime; međutim, ona nikada nije čula za zamenika guvernera Teksasa. Suviše je mlada, sigurno zbog toga. Rodila se i odrasla u južnom Ohaju, gde je Kohinor radio kao klinac i u koji se vratio kao milioner. Ispričala mi je, mada je nisam na to podsticao, da tamo gradi novi centar za preradu i da mu to zadaje mnogo glavobolje... nevolje sa sindikatima, sa bankama, kao i sa vladom... te je stoga odlučio da duže vreme provede u besposličarenju. Pogledah ga kako meša sos i rekoh: "Besposličari žešće od svih koje znam."
<BR>&nbsp;&nbsp;&nbsp;&nbsp;&nbsp;"On vam je pravi narokman što se posla tiče, Odi. Pretpostavljam da mu je to najviše pomoglo da se obogati." Vazduhoplov poskoči; ja ispustih sve što sam držao i skočih ka kontrolnim uređajima. Začuh Kohinora kako zavija iza mene, ali bio sam suviše zaposlen traženjem boljeg tranzitnog nivoa. Kada sam se konačno popeo na hiljadu metara i ponovo uključio autopilota, on je trljao zglavak i psovao me.
<BR>&nbsp;&nbsp;&nbsp;&nbsp;&nbsp;"Izvinite", rekoh.
<BR>&nbsp;&nbsp;&nbsp;&nbsp;&nbsp;Strogo mi je kazao: "Ne smeta mi što ste mi opekli kožu na ruci. Uvek mogu da kupim novu, ali umalo nisam zbog vas prosuo sok od pečenja."
<BR>&nbsp;&nbsp;&nbsp;&nbsp;&nbsp;Proverio sam stanje na modelu kugle. Svetla oznaka za brod nalazila se na dve trećine puta do našeg odredišta. "Hoće li ručak skoro biti gotov?" upitah. "Stižemo za jedan sat."
<BR>&nbsp;&nbsp;&nbsp;&nbsp;&nbsp;Prvi put sam ga video iznenađenog. "Tako brzo? Mislio sam da ste kazali da ova stvar ne može da leti brže od zvuka."
<BR>&nbsp;&nbsp;&nbsp;&nbsp;&nbsp;"Jesam. Gospodine Kohinor, nalazite se na Veneri. Na ovom nivou zvuk se kreće mnogo većom brzinom nego na Zemlji."
<BR>&nbsp;&nbsp;&nbsp;&nbsp;&nbsp;Zamišljeno me je pogledao, ali je samo kazao: "Možemo da jedemo za koji minut." Kasnije, dok smo završavali obed, on primeti: "Čini mi se da ipak ne znam dovoljno o ovoj planeti. Ako biste hteli da nam održite predavanje kao vodič, saslušaćemo vas."
<BR>&nbsp;&nbsp;&nbsp;&nbsp;&nbsp;"Glavne stvari već znate", rekoh. "Odlično kuvate, gospodine Kohinor. Znam da sam lično spakovao sve zalihe, ali ne znam šta upravo jedem."
<BR>&nbsp;&nbsp;&nbsp;&nbsp;&nbsp;"Ako ikada dođete u moj ured u Sinsisnatiju", reče on, "možete tražiti gospodina Kohinora, ali dok boravimo u ovako skučenom prostoru možete me zvati Bojs. Ako vam se frikase dopao, zašto ga onda ne jedete?"
<BR>&nbsp;&nbsp;&nbsp;&nbsp;&nbsp;Odgovor je glasio: zato što bi me mogao ubiti. No, nisam želeo da se upuštam u razgovor o tome zašto mi je njegov honorar bio toliko potreban. "Naređenje lekara", odvratih. "Izvesno vreme moram da izbacim masnoću. Mislim da on smatra da sam počeo suviše da se gojim."
<BR>&nbsp;&nbsp;&nbsp;&nbsp;&nbsp;Kohinor me odmeri, ali samo reče: "Predavanje?"
<BR>&nbsp;&nbsp;&nbsp;&nbsp;&nbsp;"Počnimo od najvažnijeg", uzvratih, pažljivo sipajući kafu. "Dok se nalazimo unutar ovog vazduhoplova, možete činiti šta vam je volja... hodati unaokolo, jesti, piti, pušiti ako imate šta, baš sve. Sistem hlađenja je predviđen za trostruko veći broj ljudi, plus njihov pribor za kuvanje i ostali uređaji, pa sve to sa udvostručenim činiocem bezbednosti. Vazduha i vode imamo više nego što nam je potrebno za dva meseca. Goriva - dovoljno za tri dvosmerna putovanja plus manevrisanje. Ako bilo šta pođe naopako, zatražićemo pomoć i za najviše nekoliko časova doći će po nas. Najverovatnije će to biti momci iz Obezbeđenja, jer su najbliži i imaju zaista brze vazduhoplove. Najgore što nam se može desiti jeste da trup napukne i celokupna atmosfera Venere pokuša da uđe unutra. Ako do toga dođe u kratkom vremenu, gotovi smo. Mada se takve stvari nikada brzo ne dešavaju. Imali bismo vremena da navučemo odela, a u njima možemo proživeti trideset časova. Mnogo pre isteka tog vremena neko će nas pokupiti."
<BR>&nbsp;&nbsp;&nbsp;&nbsp;&nbsp;"Pod pretpostavkom, razume se, da se istovremeno ne pokvari i radio."
<BR>&nbsp;&nbsp;&nbsp;&nbsp;&nbsp;"Tačno, Pod tom pretpostavkom. Poznato vam je da možete bilo gde nastradati, ako istovremeno dođe do spleta nesrećnih slučajeva."
<BR>&nbsp;&nbsp;&nbsp;&nbsp;&nbsp;Nasuo je sebi još jednu šolju kafe i dolio malo rakije u nju. "Nastavite."
<BR>&nbsp;&nbsp;&nbsp;&nbsp;&nbsp;"Izvan vazduhoplova nije sve tako jednostavno. Na raspolaganju vam je samo odelo koje treba da vas održava u životu, a ono je, kao što rekoh, u stanju to da čini samo trideset časova. Štos je u hlađenju. Možete poneti dovoljno vazduha i vode, a hrana ne predstavlja problem u tako kratkom razdoblju. Međutim, potrebno je mnogo zgusnute energije da biste se oslobodili difuzne energije koja vas okružuje. Drugim rečima, potrebno vam je gorivo. Sistemi za hlađenje troše mnogo goriva i savetujem vam da se vratite u vazduhoplov pre nego što vam ga ponestane. Toplota nije najgori uzročnik smrti. Znatno pre no što počnete da osećate bol, pašćete u nesvest. Ali na kraju ćete ipak biti mrtvi.
<BR>&nbsp;&nbsp;&nbsp;&nbsp;&nbsp;Drugo, odelo morate proveravati svaki put pre oblačenja. Naduvajte ga i obratite pažnju na merače da vidite da li negde curi. Proveriću i ja, ali ne oslanjajte se na mene. U pitanju su vaši životi. Pazite na vizire. Dosta su otporni... možete njima ukucati ekser, a da ih ne polomite... ali ako ih pogodi nešto što je isto tako tvrdo mogu pući. I u tom slučaju ste mrtvi."
<BR>&nbsp;&nbsp;&nbsp;&nbsp;&nbsp;Dori tiho upita: "Jeste li ikada izgubili turistu?"
<BR>&nbsp;&nbsp;&nbsp;&nbsp;&nbsp;"Nisam." Ali dodadoh. "Drugi jesu. Svake godine pogine po pet-šest."
<BR>&nbsp;&nbsp;&nbsp;&nbsp;&nbsp;"Prihvatam takav rizik", ozbiljno primeti Kohinor. "Ali nisam mislio na to kada sam vas zamolio da nam održite predavanje, Odi. Hoću da kažem, zanima me kako da ostanem živ, ali pretpostavljam da biste nam sve to ionako rekli pre no što napustimo brod. Mene je, u stvari, zanimalo da saznam zašto ste odabrali baš taj određeni maskon."
<BR>&nbsp;&nbsp;&nbsp;&nbsp;&nbsp;Taj starkelja mišićavog tela počeo je da mi ide na živce, jer je imao groznu naviku da mi postavlja pitanja na koja nisam želeo da odgovorim. Svakako da je postojao razlog zbog koga sam odabrao upravo to mesto. Bio je zasnovan na petogodišnjem izučavanju, mnogo kopanja, i prepisci vrednoj četvrt miliona dolara, u taksama svemirske pošte, sa ljudima poput profesora Hegrameta koji je živeo na Zemlji.
<BR>&nbsp;&nbsp;&nbsp;&nbsp;&nbsp;Nisam želeo da mu otkrijem sve svoje razloge. Postojalo je desetak mesta koja sam stvarno želeo da istražim. Ako se ovo bude isplatilo, on će iz toga izvući mnogo veću korist od mene... jer tako stoji u ugovoru koji smo potpisali: četrdeset procenata onome ko iznajmi letelicu, pet procenata vodiču, ostatak vladi... i to bi trebalo da mu bude dovoljno. Ako se pokaže da je ovo mesto bilo ćorak, nisam želeo da uzme nekog drugog vodiča i ode na neko od drugih mesta koje sam obeležio.
<BR>&nbsp;&nbsp;&nbsp;&nbsp;&nbsp;Zato sam samo odvratio: "Nazovite to obaveštenim nagađanjem. Obećao sam vam pristup tunelu koji nikada nije bio otvaran i nadam se da ću održati to obećanje. Sklonimo sada hranu; još deset minuta pa smo stigli do odredišta."
<BR>&nbsp;&nbsp;&nbsp;&nbsp;&nbsp;Pošto smo sve pričvrstili i vezali se kaiševima, napustili smo srazmerno mirne slojeve i vratili se u jake vetrove na površini.
<BR>&nbsp;&nbsp;&nbsp;&nbsp;&nbsp;Nalazili smo se iznad velikog južno-središnjeg masiva, koji je bio na otprilike istoj visini kao i zemljište što okružuje Vreteno. To je visina na kojoj se odigravaju glavne akcije na Veneri. U nizinama i dubokim dolinama strmih obronaka pritisak je dostizao sto dvadeset hiljada milibara, pa i više. Moj vazduhoplov ne bi mogao dugo tu da izdrži. To, uostalom, ne bi mogla nijedna druga letelica, osim nekoliko specijalnih oglednih i vojnih tipova. Srećom, čini se da ni Hičiji nisu mnogo marili za nizine. Ništa od njihovih stvari nije nikada otkriveno mnogo ispod devedesetog podeoka. Što, razume se, nije značilo da tamo ničeg nije bilo.
<BR>&nbsp;&nbsp;&nbsp;&nbsp;&nbsp;U svakom slučaju, proverio sam naš položaj na modelu kugle i na topografskim kartama, a zatim sam pustio prve tri autosonične sonde.
<BR>&nbsp;&nbsp;&nbsp;&nbsp;&nbsp;Vetrovi stadoše da ih bacakaju tamo-amo čim su se oslobodile. To me nije brinulo, jer je bilo svejedno gde će se sonde spustiti, unutar širokih granica, što je bilo dobro. U početku su padale poput kopalja, zatim su letele unaokolo poput slamki nošenih vetrom, dok im se nisu aktivirale male rakete i kontrole za pretraživanje tla, pa su poletele ka površini.
<BR>&nbsp;&nbsp;&nbsp;&nbsp;&nbsp;Sve su se dobro smestile. To je bila prava sreća, koja je najavljivala dobar početak.
<BR>&nbsp;&nbsp;&nbsp;&nbsp;&nbsp;Proverio sam njihov položaj na topografskim kartama. Obrazovale su gotovo pravilan jednakostraničan trougao, što sam otprilike i želeo. Proverio sam zatim da li smo svi stvarno dobro vezani kaiševima, ukljućio sam skener i počeo da kružim unaokolo.
<BR>&nbsp;&nbsp;&nbsp;&nbsp;&nbsp;"Šta sad?" zaurla Kohinor. Primetio sam da je devojka ponovo stavila čepove u uši, ali on nije želeo ništa da propusti.
<BR>&nbsp;&nbsp;&nbsp;&nbsp;&nbsp;"Sada ćemo sačekati da sonde ispitaju ima li unaokolo hičijevskih tunela. Za to će im biti potrebno nekoliko časova." Dok sam to govorio spuštao sam vazduhoplov kroz slojeve iznad površine. Sada su nas bacakali unaokolo naleti vetra. Udari su bili prilično gadni.
<BR>&nbsp;&nbsp;&nbsp;&nbsp;&nbsp;Ali pronašao sam ono što sam tražio - formaciju na površini nalik na slepi usek; uspeo sam da uplovimo u nju, uz svega dva ili tri kritična trenutka. Kohinor me je pažljivo promatrao i ja se sam sebi osmehnuh. Ovo je bilo pilotiranje, a ne ono tokom puta ili na pripremljenim platformama iznad Vretena. Kada bude mogao da uradi ono što sam ja sada učinio, onda će moći da pođe bez nekog kao što sam ja... ali ne ranije.
<BR>&nbsp;&nbsp;&nbsp;&nbsp;&nbsp;Položaj nam nije bio uopšte loš, tako da sam ispalio četiri držača - nazubljene štapove sa eksplozivnim glavama koji se otvaraju po zabijanju u tleu. Čvrsto sam ih zategao i sva četiri su izdržala.
<BR>&nbsp;&nbsp;&nbsp;&nbsp;&nbsp;I to je bio dobar znak. S razlogom zadovoljan sobom, oslobodio sam se pojasa i ustao. "Ovde ćemo ostati bar dan ili dva", obavestih ih. "I više ako budemo imali sreće. Kako vam se dopala vožnja?"
<BR>&nbsp;&nbsp;&nbsp;&nbsp;&nbsp;Dori je upravo vadila čepove iz ušiju, jer su nas sada zaštitni zidovi useka zaklanjali od tutnjave koju smo čuli samo kao slabo vrištanje. "Drago mi je što ne patim od vazdušne bolesti", reče ona.
<BR>&nbsp;&nbsp;&nbsp;&nbsp;&nbsp;Kohinor je razmišljao i ćutao. Proučavao je kontrole vazduhoplova dok je palio novu cigaretu.
<BR>&nbsp;&nbsp;&nbsp;&nbsp;&nbsp;Dorota reče: "Jedno pitanje, Odi. Zašto nismo ostali gore, gde je mirnije?"
<BR>&nbsp;&nbsp;&nbsp;&nbsp;&nbsp;"Zbog goriva. Poneo sam dovoljno za obilazak, ali ne toliko da bih danima mogao da lebdim. Smeta li vam buka?"
<BR>&nbsp;&nbsp;&nbsp;&nbsp;&nbsp;Ona napravi grimasu.
<BR>&nbsp;&nbsp;&nbsp;&nbsp;&nbsp;"Naviči ćete se. To vam je kao da živite u blizini svemirske luke. U početku se pitate kako iko makar jedan sat može da podnese toliku buku. Pošto tamo provedete nedelju dana, nedostaje vam ako prestane."
<BR>&nbsp;&nbsp;&nbsp;&nbsp;&nbsp;Ona ode do osmatračkog prozora i zamišljeno se zagleda u predeo. Prešli smo u zonu noći i nije imalo Bog zna šta da se vidi osim prašine i malih predmeta koji su se kovitlali unaokolo kroz snopove naših spoljašnih svetala. "Ta prva nedelja me i brine", reče ona.
<BR>&nbsp;&nbsp;&nbsp;&nbsp;&nbsp;Uključih čitač sondi. Male detonacione glave ispaljivale su svoje udarne naboje i merile odjeke jedna drugoj, ali još je bilo rano za bilo šta. Na ekranu je tek počelo da se pomalja neko ustrojstvo puno senki. Bilo je više rupa nego pojedinosti.
<BR>&nbsp;&nbsp;&nbsp;&nbsp;&nbsp;Kohinor se konačno oglasi. "Koliko će vremena proći pre nego što budete u stanju da bilo šta razaberete na tome?" upita on. Zanimljivo: nije me pitao šta je to.
<BR>&nbsp;&nbsp;&nbsp;&nbsp;&nbsp;"Zavisi od toga koliko je blizu i koliko je veliko. Možete početi sa nagađanjima za otprilike jedan sat, ali voleo bih da dobijem što više podataka. Rekao bih, šest do sedam časova. Nema žurbe."
<BR>&nbsp;&nbsp;&nbsp;&nbsp;&nbsp;On progunđa. "Ja žurim, Volterse."
<BR>&nbsp;&nbsp;&nbsp;&nbsp;&nbsp;U tom se trenutku umešala devojka. "Šta da radimo, Odi. Da igramo bridž utroje?"
<BR>&nbsp;&nbsp;&nbsp;&nbsp;&nbsp;"Šta god želite, ali ja bih vam savetovao da uhvatite malo sna. Imam pilule, ako želite. Ako nešto nađemo... ali nemojte zaboraviti da se to veoma retko događa već pri prvom pokušaju... izvesno vreme ćemo želeti da budemo i te kako budni i čili."
<BR>&nbsp;&nbsp;&nbsp;&nbsp;&nbsp;"U redu", reče Dorota, posegnuvši za sansulama, ali je Kohinor zaustavi.
<BR>&nbsp;&nbsp;&nbsp;&nbsp;&nbsp;"A vi?" upita on.
<BR>&nbsp;&nbsp;&nbsp;&nbsp;&nbsp;"I ja ću se zavući uskoro u krpe. Čekam nešto."
<BR>&nbsp;&nbsp;&nbsp;&nbsp;&nbsp;Nije me pitao šta. Verovatno zato, pomislih, što je već znao šta. Odlučio sam da ne uzmem pilulu za spavanje čim legnem. Ovaj Kohinor ne samo da je bio najbogatiji turista kome sam ikada bio vodič, već je bio i jedan od najbolje obaveštenih. Hteo sam malo o tome da razmislim.
<BR>
<BR>&nbsp;&nbsp;&nbsp;&nbsp;&nbsp;I tako, niko od nas nije odmah zaspao, a ono što sam čekao usledilo je tek posle jednog sata. Momci iz baze postali su malo aljkavi; trebalo je da krenu za nama mnogo ranije.
<BR>&nbsp;&nbsp;&nbsp;&nbsp;&nbsp;Radio je zakrčao i začulo se: "Neindentifikovanoj letelici na jedan-tri-pet, nula-sedam, četiri-osam, i sedam-dva, pet-jedan, pet-četiri! Molim vas da se identifikujete i iznesete svoje namere."
<BR>&nbsp;&nbsp;&nbsp;&nbsp;&nbsp;Kohinor upitno podiže pogled sa partije džina koju je igrao sa devojkom. Ja se samouvereno osmehnuh. "Sve dok nas mole, nema problema", obavestih ga i uključih predajnik.
<BR>&nbsp;&nbsp;&nbsp;&nbsp;&nbsp;"Ovde pilot Odi Volters, vazduhoplov Popa Tare devet-jedan, iz Vretena. Imamo dozvolu i držimo se odobrenog plana leta. Sa mnom je dvoje turista sa Zemlje, cilj - rekreaciono istraživanje."
<BR>&nbsp;&nbsp;&nbsp;&nbsp;&nbsp;"Primljeno. Molim vas, sačekajte", zakrča radio. Vojska uvek emituje na maksimumu. To im je, nema sumnje, ostalo iz vremena obuke.
<BR>&nbsp;&nbsp;&nbsp;&nbsp;&nbsp;Isključio sam mikrofon i obratio se svojim putnicima: "Proveravaju naš plan leta. Nemate zbog čega da brinete."
<BR>&nbsp;&nbsp;&nbsp;&nbsp;&nbsp;Trenutak kasnije ponovo se začuo glas operativca za vezu u Obezbeđenju, bučan kao i ranije. "Nalazite se jedanaest zarez četiri kilometra, pravac-dva-osam-tri stepena, od zabranjene zone. Nastavite obazrivo. Saglasno vojnim pravilima jedan-sedam i jedan-osam, odeljci..."
<BR>&nbsp;&nbsp;&nbsp;&nbsp;&nbsp;"Poznato mi je", upadoh mu u reč. "Imam dozvolu i objasnio sam zabrane svojim putnicima."
<BR>&nbsp;&nbsp;&nbsp;&nbsp;&nbsp;"Primljeno", zakrča radio. "Držaćemo vas pod prismotrom. Ako primetite letelice ili ekipe na površini, to su naši timovi sa perimetra. Ne ometajte ih ni na koji način. Smesta odgovorite na svaki zahtev za identifikaciju ili traženje obaveštenja." Začulo se krčanje i veza je prekinuta.
<BR>&nbsp;&nbsp;&nbsp;&nbsp;&nbsp;"Nervozni su", primeti Kohinor.
<BR>&nbsp;&nbsp;&nbsp;&nbsp;&nbsp;"Nisu. Takvi su uvek. Navikli su da unaokolo viđaju ljude poput nas. Ne znaju šta će sa vremenom, i to je sve."
<BR>&nbsp;&nbsp;&nbsp;&nbsp;&nbsp;Dori oklevajući primeti: "Odi, kazali ste im da ste nas obavestili o zabranama. Tog dela se ne sećam."
<BR>&nbsp;&nbsp;&nbsp;&nbsp;&nbsp;"Oh, objasnio sam. Ne zalazimo u zabranjenu zonu, jer ako tu učinimo, počeće da pucaju. To je ceo zakon."
<BR>
<BR>&nbsp;&nbsp;&nbsp;&nbsp;&nbsp;VII
<BR>&nbsp;&nbsp;&nbsp;&nbsp;&nbsp;Navio sam budilnik da nas probudi za četiri sata; čuvši me kako se muvam unaokolo, i ostali su ustali. Dori nas je poslužila kafom iz zagrevača; stajali smo, pijuckali kafu i posmatrali ustrojstva koja je iscrtao kompjuter sonde.
<BR>&nbsp;&nbsp;&nbsp;&nbsp;&nbsp;Nekoliko minuta sam ih proučavao, mada su ustrojstva već na prvi pogled bila jasna. Prikazivala su osam velikih nepravilnosti koje su mogle da označavaju lavirint što su ga Hičiji ostavili za sobom. Jedan se nalazio gotovo ispred samih naših vrata. Nećemo morati da pomeramo vazduhoplov da bismo stigli povrh njega.
<BR>&nbsp;&nbsp;&nbsp;&nbsp;&nbsp;Pokazao sam im jednu po jednu nepravilnost. Kohinor ih je zamišljeno proučavao. Dorota upita: "Hoćete da kažete da su svi ovi mehurovi neistraženi tuneli?"
<BR>&nbsp;&nbsp;&nbsp;&nbsp;&nbsp;"Ne. Voleo bih da jesu. Ali možda je ipak neko, ko se nije potrudio da to prijavi, ispitao neki od njih ili sve odreda. Drugo, to ne moraju biti tuneli. Mogle bi biti raspukline ili jarci, ili male reke nekakvog istopljenog materijala koji je odnegde iscureo, stvrdnuo se i bio prekriven pre više od milijardu godina. Jedino što zasigurno znamo jeste da verovatno nema neistraženih tunela u ovoj oblasti osim na ovih osam mesta."
<BR>&nbsp;&nbsp;&nbsp;&nbsp;&nbsp;"Pa šta ćemo onda?"
<BR>&nbsp;&nbsp;&nbsp;&nbsp;&nbsp;"Kopaćemo. A onda ćemo videti šta će dalje biti."
<BR>&nbsp;&nbsp;&nbsp;&nbsp;&nbsp;Kohinor upita: "Gde ćemo kopati?"
<BR>&nbsp;&nbsp;&nbsp;&nbsp;&nbsp;Pokazah prostor koji se nalazio odmah do našeg vazduhoplova u obliku grčkog slova delta. "Upravo ovde."
<BR>&nbsp;&nbsp;&nbsp;&nbsp;&nbsp;"Je li to najbolji izbor?"
<BR>&nbsp;&nbsp;&nbsp;&nbsp;&nbsp;"Ne mora da bude." Razmislih malo šta da im kažem i odlučih da pokušam sa istinom. "Ukupno postoje tri traga koja, kako mi se čini, više obećavaju od ostalih... evo, obeležiću vam ih." Ukucah kontrole za kartu i istog časa se pojaviše slova: A, B i C koja su označavala tri dobra traga. "'A' je onaj koji se proteže upravo ovde ispod useka, i zato ćemo prvo tu kopati."
<BR>&nbsp;&nbsp;&nbsp;&nbsp;&nbsp;"Najsvetliji su najbolji, je li tako?"
<BR>&nbsp;&nbsp;&nbsp;&nbsp;&nbsp;Klimnuh.
<BR>&nbsp;&nbsp;&nbsp;&nbsp;&nbsp;"Ali najsvetliji je ovaj ovde, 'C'. Zašto prvo tu ne kopamo?"
<BR>&nbsp;&nbsp;&nbsp;&nbsp;&nbsp;Pažljivo sam birao reči. "Delimično stoga što bismo morali da pomeramo vazduhoplov. Delimično, pak, što se nalazi na spoljašnjem delu perimetra oblasti koja je već ispitana; to znači da rezultati nisu u istoj meri pouzdani kao ovde oko broda. Ali to nisu najvažnijii razlozi. Najznačajniji je taj što se 'C' nalazi na samoj granici za koju su nam naši prijatelji iz Obezbeđenja, koje jako svrbe prsti, rekli da je se klonimo."
<BR>&nbsp;&nbsp;&nbsp;&nbsp;&nbsp;Kohinor tako reći zanjišta. "Da li vi to meni kažete da ćete se kloniti nekog mesta, pa makar tamo pronašli pravi tunel Hičija, samo zato što su vam vojnici rekli da je to no-no?"
<BR>&nbsp;&nbsp;&nbsp;&nbsp;&nbsp;Odvratih: "To uopšte nije još naš problem. Imamo sedam legalnih nepravilnosti koje možemo da proverimo. Vojska će nas sigurno s vremena na vreme proveravati. Naročito u naredna dva do tri dana."
<BR>&nbsp;&nbsp;&nbsp;&nbsp;&nbsp;"U redu", ostade uporan Kohinor, "pretpostavimo da posle legalnih ostanemo kratkih rukava. Šta onda?"
<BR>&nbsp;&nbsp;&nbsp;&nbsp;&nbsp;"Nikada ne tražim neprilike."
<BR>&nbsp;&nbsp;&nbsp;&nbsp;&nbsp;"Ali pretpostavimo."
<BR>&nbsp;&nbsp;&nbsp;&nbsp;&nbsp;"Do đavola, Bojse! Otkud znam?"
<BR>&nbsp;&nbsp;&nbsp;&nbsp;&nbsp;Posle toga je odustao, ali je namignuo Dori i zakikotao se. "Šta sam ti kazao, srce? On je veći lopov od mene!"
<BR>&nbsp;&nbsp;&nbsp;&nbsp;&nbsp;Međutim, ona se upiljila u mene i samo upitala: "Otkud vam ta boja?"
<BR>&nbsp;&nbsp;&nbsp;&nbsp;&nbsp;Zavarao sam je, ali kada sam se pogledao u ogledalo video sam da su čak i beonjače počele da mi žute.
<BR>
<BR>&nbsp;&nbsp;&nbsp;&nbsp;&nbsp;Narednih nekoliko sati imali smo suviše posla da bismo razgovarali o teorijskim mogućnostima. Morali smo da se pobrinemo za neke konkretnije stvari.
<BR>&nbsp;&nbsp;&nbsp;&nbsp;&nbsp;Najveća od tih konkretnosti bila je užasno visoka temperatura, gas pod visokim pritiskom protiv koga smo morali da se borimo kako nas ne bi ubio. Za to su služila toplotna odela. Moje odelo bilo je rađeno, razume se, po narudžbini, tako da je na njemu trebalo podesiti samo rezervoare. Bojs i devojka su imali iznajmljena odela. Platio sam najvišu cenu za njih i bila su dobra. Međutim, ono što je dobro nije i savršeno. Naterao sam ih da desetak puta navuku i skinu odela, proveravajući kako im stoje i podešavajući ih, dok nisam sredio sve što se moglo srediti. Odela su bila napravljena iz dvanaest lamiranih slojeva, s marginom od devet stepeni na glavnim spojevima i vlastitim malim pogonskim baterijama. Neće zakazati. To me nije brinulo. Brinula me je udobnost, jer ako vas negde makar i malo zasvrbi možete zapasti u ozbiljne nevolje ako nema načina da to zaustavite.
<BR>&nbsp;&nbsp;&nbsp;&nbsp;&nbsp;Konačno je sve bilo spremno za probu. Svi smo se nagurali u komoru i otvorili vrata koja su vodila na površinu Venere.
<BR>&nbsp;&nbsp;&nbsp;&nbsp;&nbsp;I dalje smo bili u mraku, ali unaokolo postoji toliko rasejane svetlosti koja dopire sa sunca da se nikada stvarno ne smrkava. Pustio sam ih da vežbaju hodanje oko vazduhoplova; povijali su se na vetru, držeći se za ručke i strane broda, dok sam ja vršio pripreme za kopanje.
<BR>&nbsp;&nbsp;&nbsp;&nbsp;&nbsp;Izgurao sam napolje naš prvi instant-iglo, dovukao ga na odgovarajuće mesto i potpalio. Pušio se i naduvavao poput dečje igračke koju su nekada zvali faraonova zmija, stvarajući laki ali čvrsti pepeo koji je rastao u visinu oko mesta određenog za kopanje i spajao se na vrhu u kupolu bez šavova. Već sam smestio baklju što se koristila pri kopanju i ulaznu komoru kroz koju se prolazilo puzeći. Dok se visina pepela povećavala, uglavio sam komoru tako da je tvorila s njim celinu, što mi je već pri prvom pokušaju savršeno uspelo.
<BR>&nbsp;&nbsp;&nbsp;&nbsp;&nbsp;Dori i Kohinor su mi se sklonili s puta; stajali su kraj broda i kroz vizire posmatrali šta radim. Onda sam uključio radio. "Želite li da uđete ovamo i prisustvujete početku bušenja?" povikah.
<BR>&nbsp;&nbsp;&nbsp;&nbsp;&nbsp;Oboje su klimnuli glavama unutar kaciga; primetio sam samo trzanje kroz vizire. "Dođite, onda", povikah i, vijugajući, uvukoh se kroz komoru. Kada su ušli unutra, dao sam im znak da je ostave otvorenu.
<BR>&nbsp;&nbsp;&nbsp;&nbsp;&nbsp;Iglo je bio još natrpaniji od vadzuhoplova kada smo se u njemu našli svo troje zajedno sa opremom. Povukli su se što su dalje mogli od mene, oslonili se o zakrivljeni zid igloa, dok sam ja puštao u pogon svrdla, proveravao da li stoje uspravno i posmatrao prve otpatke kako zavojito izlaze iz bušotine.
<BR>&nbsp;&nbsp;&nbsp;&nbsp;&nbsp;Penasti iglo odbijao je veliku količinu zvukova, mada je još veću upijao. Pa ipak, buka je u iglou bila mnogo gora nego napolju gde su urlali vetrovi; sekači su bučni. Posle izvesnog vremena pomislio sam da su za sada videli dovoljno i mahnuo im da iziđu; krenuo sam za njima, hermetički zatvorio komoru za sobom i poveo ih nazad u vazduhoplov.
<BR>&nbsp;&nbsp;&nbsp;&nbsp;&nbsp;"Za sada je sve u redu", rekoh, odvrtevši kacigu i razlabavivši odelo. "Treba proseći otprilike četrdeset metara, kako mi se čini. Možemo i ovde sačekati."
<BR>&nbsp;&nbsp;&nbsp;&nbsp;&nbsp;"Koliko će to da potraje?"
<BR>&nbsp;&nbsp;&nbsp;&nbsp;&nbsp;"Možda jedan sat. Možete raditi šta vam je volja; ja ću se istuširati. A onda ćemo videti na čemu smo."
<BR>&nbsp;&nbsp;&nbsp;&nbsp;&nbsp;Jedna od prijatnih stvari, kada je na brodu svega troje ljudi, bila je ta da ne morate mnogo da vodite računa o štednji vode. Zapanjujuće je kako čovek živne posle brzog tuširanja, ako je prethodno izvesno vreme proveo u toplotnom odelu. Kada sam završio, bio sam spreman na bilo šta.
<BR>&nbsp;&nbsp;&nbsp;&nbsp;&nbsp;Bio sam čak spreman i da pojedem neko od jela Bojsa Kohinora, čija je kalorična vrednost bila tri hiljade kalorija, ali, srećom, nisam to morao. Dori je preuzela kuhinju na sebe, tako da je ono što nam je poslužila bilo jednostavno, lagano i netoksično. Na njenoj hrani mogao bih dovoljno dugo da poživim da pokupim honorar za iznajmljivanje letelice. Na trenutak me je zainteresovalo zašto toliko vodi računa o zdravlju, ali onda pomislih - razume se, ona želi da Kohonor što duže poživi. Sa svim tim rezervnim delovima, nema sumnje da je imao još gore probleme sa probavom od mene.
<BR>&nbsp;&nbsp;&nbsp;&nbsp;&nbsp;Pa ne baš "gore". On verovatno neće od toga umreti.
<BR>
<BR>&nbsp;&nbsp;&nbsp;&nbsp;&nbsp;Površina Venere na tom mestu bila je tek nešto tvrđa od pepeljastog peska. Bušilice su prodirale kroz nju dosta brzo. U stvari, suviše brzo. Kada sam se vratio u iglo, gotovo je bio ispunjen otpacima. Silno sam se namučio dok nisam stigao do mašina kako bih okrenuo bušilicu da izbacuje otpatke kroz komoru za puzanje.
<BR>&nbsp;&nbsp;&nbsp;&nbsp;&nbsp;Bio je to prljav posao, ali nije dugo potrajao.
<BR>&nbsp;&nbsp;&nbsp;&nbsp;&nbsp;Nisam se vratio u vazduhoplov. Javio sam se putem radija Bojsu i devojci, koje sam mogao da vidim kako zure u mom pravcu kroz osmatrački prozor. Rekao sam im da mislim da smo blizu.
<BR>&nbsp;&nbsp;&nbsp;&nbsp;&nbsp;Samo nisam im kazao koliko blizu.
<BR>&nbsp;&nbsp;&nbsp;&nbsp;&nbsp;U stvari, nalazili smo se na svega otprilike jedan metar od naznačene dubine nepravilnosti, tako blizu da se nisam ni potudio da izbacim sve otpatke. Napravio sam samo dovoljno mesta za manevrisanje po iglou.
<BR>&nbsp;&nbsp;&nbsp;&nbsp;&nbsp;Zatim sam preusmerio svrdla. I kroz pet minuta počeli su na površinu da izbijaju otpaci bledoplavog hičijevskog metala koji se presijavao, što je bio znak da smo naišli na pravi tunel.
<BR>
<BR>&nbsp;&nbsp;&nbsp;&nbsp;&nbsp;VIII
<BR>&nbsp;&nbsp;&nbsp;&nbsp;&nbsp;Otpilike deset minuta kasnije uključio sam primopredajnik u kacigi i povikao: "Bojse! Dori! Pronašli smo tunel!"
<BR>&nbsp;&nbsp;&nbsp;&nbsp;&nbsp;Ili su već bili u odelima, ili su se obukli brže od bilo kog lavirintskog pacova. Otvorio sam prolaz i izmigoljio se napolje da im pomognem... a oni su već izlazili iz vazduhoplova, napredujući prema meni korak po korak uprkos snažnom vetru.
<BR>&nbsp;&nbsp;&nbsp;&nbsp;&nbsp;Oboje su izvikivali pitanja i čestitke, ali ja ih ućutkah. "Unutra", naredih. "Sami se uverite." U stvari, nisu morali ni da ulaze. Čim su kleknuli na ulasku u komoru ugledali su plavu boju.
<BR>&nbsp;&nbsp;&nbsp;&nbsp;&nbsp;Ušao sam za njima i hermetički zatvorio spoljašnja vrata ulaza za sobom. Razlog zbog koga sam to učinio bio je veoma jednostavan. Sve dok ne prodremo u tunel, sasvim je svejedno šta radite. Međutim, unutrašnjost tunela Hičija koji je ostao nedirnut nalazi se pod pritiskom jedva nešto većim od normalnog pritiska na Zemlji. Da nema zatvorene kupole igloa, onog trenutka kada probijete zid tunela unutra bi pokuljala atmosfera Venere pod pritiskom od devedeset hiljada milibara, zajedno sa toplotom, oljuštenim delovima površine, hemikalijama koje izazivaju rđu i svim ostalim. Ako je tunel prazan, ili ako je ono što se u njemu nalazi jednostavno, čvrsto, možda ne bi bila pričinjena nikakva šteta. Međutim, postoji nekoliko desetina tajanstvenih komada železa po muzejima koji su možda nekada predstavljali zanimljive mašine... da oni koji su ih pronašli, ko god to bio, nisu dopustili atmosferi da ih pretvori u otpad. Čak i ako naletite na glavni zgoditak, u sekundi možete uništiti ono što je stotinama hiljada godina čekalo da bude pronađeno.
<BR>&nbsp;&nbsp;&nbsp;&nbsp;&nbsp;Okupili smo se oko otvora i ja pokazah nadole. Svrdla su za sobom ostavila čist otvor, veličine otprilike sedamdeset centimetara sa nešto više od sto, sa zaobljenim ivicama. Na dnu se mogao nazreti hladni, plavi sjaj spoljašnjeg dela tunela, koji su svrdla samo zagrebala, prekriven otpadom od bušenja koji se nisam potrudio da izvadim.
<BR>&nbsp;&nbsp;&nbsp;&nbsp;&nbsp;"Šta sada?" upita Kohinor. Glas mu je bio hrapav od uzbuđenja... prilično prirodnog, rekao bih.
<BR>&nbsp;&nbsp;&nbsp;&nbsp;&nbsp;"Sada ćemo probiti sebi put vatrom."
<BR>&nbsp;&nbsp;&nbsp;&nbsp;&nbsp;Udaljio sam svoje klijente koliko sam mogao u ograničenom prostoru igloa, priljubivši ih uz preostalu gomilu otpadaka. Zatim sam oslobodio mlaznike. Već sam postavio držač iznad otvora. Mlaznici su skliznuli pravo naniže na kablu, tako da su se našli na svega nekoliko centimetara iznad zaobljenog tunela.
<BR>&nbsp;&nbsp;&nbsp;&nbsp;&nbsp;Onda sam ih uključio.
<BR>&nbsp;&nbsp;&nbsp;&nbsp;&nbsp;Ne biste mogli ni pomisliti da bilo šta što je ljudsko biće u stanju da načini može biti toplije od Venere; međutim, vatreni mlaznici bili su nešto posebno. U skučenom prostoru igloa podigla se vrelina koja nas je obavila. Sistemi za hlađenje u našim odelima istog časa su bili savladani.
<BR>&nbsp;&nbsp;&nbsp;&nbsp;&nbsp;Dori zadahta: "Oh! Mislim da ću se..."
<BR>&nbsp;&nbsp;&nbsp;&nbsp;&nbsp;Kohinor je ščepa za ruku. "Onesvesti se ako hoćeš", reče on besno, "samo nemoj da se ispovraćaš u odelo. Volterse! Koliko će još ovo potrajati?"
<BR>&nbsp;&nbsp;&nbsp;&nbsp;&nbsp;Ni meni nije bilo ništa lakše. Vežbom se ne možete navići da stojite ispred peći u kojoj se odigravaju eksplozije i kojoj su vrata skinuta sa šarki. "Možda minut", dahćući odvratih. "Samo još malo... sve je u redu."
<BR>&nbsp;&nbsp;&nbsp;&nbsp;&nbsp;Potrajalo je, u stvari, nešto duže, možda devedeset sekundi. Brojčanici u mom odelu vrištali su više od polovinu tog vremena u znak uzbune zbog preopterećenja. Međutim, odela su bila napravljena da mogu da izdrže ta privremena naprezanja. Odela će izdržati, samo da se mi živi ne skuvamo u njima.
<BR>&nbsp;&nbsp;&nbsp;&nbsp;&nbsp;A onda se završilo. Kružni deo krova tunela prečnika pola metra se urušio, pao na jednu stranu, i sada je visio, ljuljajući se.
<BR>&nbsp;&nbsp;&nbsp;&nbsp;&nbsp;Isključio sam mlaznike. Nekoliko minuta svi smo teško disali, dok su uređaji za hlađenje u odelima polako izlazili nakraj sa dodatnim opterećenjem.
<BR>&nbsp;&nbsp;&nbsp;&nbsp;&nbsp;"Auh", izusti Dorota. "Bilo je prilično gadno."
<BR>&nbsp;&nbsp;&nbsp;&nbsp;&nbsp;Pri svetlosti koja se razlila iz otvora mogao sam da vidim da se Kohinor mršti. Ništa nisam kazao. Samo sam upalio mlaznike još pet sekundi kako bi isekli preostali deo kruga. Pao je na pod tunela, odjeknuvši poput kamena.
<BR>&nbsp;&nbsp;&nbsp;&nbsp;&nbsp;Zatim sam uključio radio u kacigi.
<BR>&nbsp;&nbsp;&nbsp;&nbsp;&nbsp;"Nema razlike u pritisku", rekoh.
<BR>&nbsp;&nbsp;&nbsp;&nbsp;&nbsp;Kohinor se i dalje mrštio i ćutao.
<BR>&nbsp;&nbsp;&nbsp;&nbsp;&nbsp;"To znači da je ovaj provaljen", nastavih. "Neko ga je pronašao, otvorio... verovatno očistio, ako je uopšte unutra bilo ičega... i jednostavno to nije prijavio. Hajde da se vratimo u vazduhoplov i počistimo odavde."
<BR>&nbsp;&nbsp;&nbsp;&nbsp;&nbsp;Dorota vrisnu: "Odi, šta vam je? Želim da siđem tamo dole i vidim šta ima unutra!"
<BR>&nbsp;&nbsp;&nbsp;&nbsp;&nbsp;"Zaveži, Dori", ogorčeno joj reče Kohinor. "Zar nisi čula šta je kazao? Ovaj je počišćen."
<BR>
<BR>&nbsp;&nbsp;&nbsp;&nbsp;&nbsp;Uvek postoji mogućnost da je provaljeni tunel otvorio neki seizmički događaj, a ne lavirintski-pacov sa let-lampom. Ako je to ovde bio slučaj, u njemu se možda još nalazilo nešto što bi vredelo imati. A i nisam imao srca da jednim udarcem uništim sav Dorotain polet.
<BR>&nbsp;&nbsp;&nbsp;&nbsp;&nbsp;I tako smo se, jedno po jedno, spustili niz kabl u tunel Hičija. Osvrnuli smo se unokolo. Bio je potpuno prazan, kao i većina njih, bar dokle nam je pogled sezao. A to nije bilo baš daleko. Druga stvar koja ne valja kada je u pitanju provaljeni tunel jeste ta što vam je za njegovo istraživanje potrebna posebna oprema. Naša odela već su ionako bila preopterećena, tako da su mogla da nam posluže još svega nekoliko časova, ali ne više od toga.
<BR>&nbsp;&nbsp;&nbsp;&nbsp;&nbsp;I tako smo krenuli duž tunela, otprilike jedan kilometar, zatičući samo gole zidove, otkinute potpornje po svetlucavim, plavim zidovima, koji su možda nekada nešto pridržavali... ali nigde nije bilo ničeg što bi se moglo pomeriti. Čak ni otpada.
<BR>&nbsp;&nbsp;&nbsp;&nbsp;&nbsp;Oboje su se potom složili da se vratimo i popnemo kablom nazad u vazduhoplov. Kohinoru nije bila potrebna pomoć. Kao ni Dori, mada sam bio u blizini da joj pomognem; popela se, naizmenično premeštajući šake, služeći se čvorovima razmeštenim duž kabla.
<BR>&nbsp;&nbsp;&nbsp;&nbsp;&nbsp;Oprali smo se i spremili obed. Morali smo da jedemo, ali Kohinor nije bio raspoložen da se razmeće svojim gurmanskim specijalitetima. Dorota je ćutke ubacila pločice u štednjak i mi smo smrknuto pojeli smrznutu hranu.
<BR>&nbsp;&nbsp;&nbsp;&nbsp;&nbsp;"To je tek prvi tunel", konačno reče ona, odlučivši da na to gleda sportski. "A tek nam je drugi dan."
<BR>&nbsp;&nbsp;&nbsp;&nbsp;&nbsp;Kohinor primeti: "Zaveži, Dori. Ako se za mene može reći da nešto ne umem, onda je to da gubim." Zurio je u trag sondi, koji se još video na ekranu. "Volterse, koliko tunela je neobeleženo, a prazno, poput ovog?"
<BR>&nbsp;&nbsp;&nbsp;&nbsp;&nbsp;"Kako ja to mogu znati? Ako su neobeleženi, to znači da ne postoji zapis o njima."
<BR>&nbsp;&nbsp;&nbsp;&nbsp;&nbsp;"Onda ovi tragovi ništa ne predstavljaju, zar ne? Možemo se probiti u svih osam tunela i zaključiti da su svi ćorci."
<BR>&nbsp;&nbsp;&nbsp;&nbsp;&nbsp;Klimnuh. "To bi, nema sumnje, moglo da nam se desi, Bojse."
<BR>&nbsp;&nbsp;&nbsp;&nbsp;&nbsp;Pogledao me je s punom pažnjom. "I?"
<BR>&nbsp;&nbsp;&nbsp;&nbsp;&nbsp;"I to nije ono najgore. Ovaj trag nas je bar odveo do pravog tunela. Vodio sam već družine koje bi poludele od radosti da su mogle da otvore makar i provaljeni tunel, pošto su nekoliko nedelja nailazili na same podzemne pećine i kanale. Sasvim je moguće da preostalih sedam nisu uopšte tuneli. Ne očajavajte, Bojse. Za svoj novac ste bar dobili kakvu-takvu akciju."
<BR>&nbsp;&nbsp;&nbsp;&nbsp;&nbsp;Prešao je preko toga. "Vi ste izabrali ovo mesto, Volterse. Da li ste znali šta radite?"
<BR>&nbsp;&nbsp;&nbsp;&nbsp;&nbsp;Da li sam znao? Jedini način da mu to dokažem bio bi da pronađem čitav tunel. Mogao sam da mu pričam o mesecima koje sam proveo proučavajući zapise od prvih spuštanja, pa nadalje. Mogao sam mu pomenuti koliko sam imao nevolja i koliko sam propisa prekršio kako bih zavirio u vojne izveštaje, ili koliki sam put prevalio da bih razgovarao sa ekipama Obezbeđenja koje su boravile na nekim od prvih iskopina. Mogao sam ga obavestiti koliko je bilo teško ući u trag starom Jorolemonu Hegrametu, koji sada predaje egzotičnu arheologiju u Tenesiju; međutim, samo sam kazao: "Činjenica da smo pronašli tunel kazuje da znam svoj posao. To je sve za šta ste platili. Na vama je da odlučite hoćemo li nastaviti da tražimo ili ne."
<BR>&nbsp;&nbsp;&nbsp;&nbsp;&nbsp;Zagledao se u nokat na palcu, zamislivši se.
<BR>&nbsp;&nbsp;&nbsp;&nbsp;&nbsp;"Razvedri se, Bojse", veselo reče Dori. "Seti se samo koliko još imamo prilika... pa čak i da ništa ne nađemo, ipak ćemo imati o čemu da pričamo kada se vratimo u Sinsinati."
<BR>&nbsp;&nbsp;&nbsp;&nbsp;&nbsp;Nije je ni pogledao, samo je kazao: "Zar ne postoji način da se sazna da li je tunel provaljen ili ne, bez ulaska unutra?"
<BR>&nbsp;&nbsp;&nbsp;&nbsp;&nbsp;"Svakako. To možete saznati lupkanjem po njegovoj spoljašnosti. Zvuk je različit."
<BR>&nbsp;&nbsp;&nbsp;&nbsp;&nbsp;"Ali morate prvo da prokopate prolaz do njega?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;Ostali smo na tome. Ponovo sam navukao toplotno odelo kako bih uklonio sada beskorisni iglo da bismo mogli da pokupimo bušilice.
<BR>&nbsp;&nbsp;&nbsp;&nbsp;&nbsp;U stvari, nisam želeo više da razgovaram o tome, jer nisam hteo da mi postavi pitanje koje bi iziskivalo da ga slažem. Trudio sam se koliko sam mogao da se držim istine, jer je u tom slučaju lakše setiti se svega što ste rekli.
<BR>&nbsp;&nbsp;&nbsp;&nbsp;&nbsp;S druge, pak, strane, nisam fanatik kada su takve stvari u pitanju. Smatram da nije moje da govorim nekome kako je stekao pogrešan utisak o nečemu. Na primer, Kohinor je očigledno pretpostavio da se nisam potrudio da zvučnim putem ispitam ovaj tunel pre nego što sam ih pozvao da uđu.
<BR>&nbsp;&nbsp;&nbsp;&nbsp;&nbsp;Ali, razume se, da jesam. To je bilo prvo što sam učinio čim je bušilica doprla do zida. A kada sam začuo tupi odjek, učinilo mi se da će mi srce prepući. Morao sam da sačekam nekoliko minuta pre nego što sam bio u stanju da ih pozovem i objavim da smo doprli do spoljašnjeg omotača.
<BR>&nbsp;&nbsp;&nbsp;&nbsp;&nbsp;U to vreme nisam se još suočio sa pitanjem šta bih učinio da se ispostavilo da je tunel nedirnut.
<BR>
<BR>&nbsp;&nbsp;&nbsp;&nbsp;&nbsp;IX
<BR>&nbsp;&nbsp;&nbsp;&nbsp;&nbsp;Bojs Kohinor i Dori Kifer bili su možda pedeseti ili šezdeseti koje sam vodio u potragu za tunelima Hičija. Nije me iznenadila činjenica da su bili voljni da rade poput kulija. Ma koliko turisti sa Tere bili lenji i ma koliko se dosađivali kada krenemo, tek kada bismo se našli nadomak nečega što je nekada pripadalo jednoj gotovo potpuno nepoznatoj tuđinskoj rasi, što je ostavljeno tu u vreme kada je na Zemlji najbliže stvorenje ljudskom biću bila krznata mala zver spljoštenog čela čiji se najveći trik sastojao u tome da ubija druge zveri gađajući ih u glavu kostima antilope... tada bi ih hvatala istraživačka groznica.
<BR>&nbsp;&nbsp;&nbsp;&nbsp;&nbsp;I tako su njih dvoje naporno radili. I mene su prisilili da naporno radim. Nisam bio ništa manje revnostan. Što su dani prolazili, to sam postajao sve revnosniji, tako da sam uhvatio sebe kako sve češće trljam desnu stranu, odmah ispod kratkih rebara.
<BR>&nbsp;&nbsp;&nbsp;&nbsp;&nbsp;Nekoliko puta su nas obišli momci iz Obezbeđenja. Nadleteli su nas u svojim veoma brzim vazduhoplovima pet šest puta tokom prvih nekoliko dana. Nisu mnogo govorili, već su nam samo upućivali formalne zahteve preko radija da se identifikujemo. U pravilima stoji da odmah morate prijaviti ako nešto pronađete. Iako se Kohinor bunio, prijavio sam da smo pronašli onaj prvi provaljeni tunel, što ih je, čini mi se, malo iznenadilo.
<BR>&nbsp;&nbsp;&nbsp;&nbsp;&nbsp;To je bilo sve što smo imali da prijavimo.
<BR>&nbsp;&nbsp;&nbsp;&nbsp;&nbsp;Ispostavilo se da je mesto B pegmatitski jarak. A druga dva prilično sjajna traga, koje sam nazvao D i E, nisu bila baš ništa, kako smo ustanovili po obavljenom kopanju - što znači da su zvučne odjeke stvarale nevidljive smetnje u steni, pepelu ili šljunku.
<BR>&nbsp;&nbsp;&nbsp;&nbsp;&nbsp;Stavio sam veto na iskopavanja na mestu C, koje je od svih najviše obećavalo.
<BR>&nbsp;&nbsp;&nbsp;&nbsp;&nbsp;Kohinor se upustio u vrašku prepirku sa mnom, ali ostao sam pri svome. Vojska nas je i dalje s vremena na vreme obilazila i nisam želeo da se još više približim njihovom perimetru. Rekao sam da ćemo se možda, ako drugde ne budemo imali sreće, prikrasti nazad do mesta C da obavimo na brzinu iskopavanje pre no što se vratimo u Vreteno, i na tome je ostalo.
<BR>&nbsp;&nbsp;&nbsp;&nbsp;&nbsp;Podigli smo vazduhoplov, premestili se na nov položaj i stavili u nove sonde.
<BR>&nbsp;&nbsp;&nbsp;&nbsp;&nbsp;Do kraja druge nedelje obavili smo devet iskopavanja i devet puta izišli praznih šaka. Počelo je da nam ponestaje igloa i zvučnih sondi. A i jedni druge više nismo mogli uopšte da podnosimo.
<BR>&nbsp;&nbsp;&nbsp;&nbsp;&nbsp;Kohinor je postao mrzovoljan i neobuzdan. Nisam se ponadao da će mi postati najbolji prijatelj kada sam ga prvi put ugledao, ali nisam ni očekivao da će biti tako loše društvo. Smatrao sam da nema prava da sve to tako teško prima, jer je sve ovo za njega očigledno bila samo igra. Pored sveg bogatstva, teško da bi mu novac koji bi eventualno pokupio za otkriće nekog novog artefakta Hičija išta značio... osim što bi mu doneo nekoliko dodatnih bodova na tabeli sreće... ali on je igrao kao da mu od toga život zavisi.
<BR>&nbsp;&nbsp;&nbsp;&nbsp;&nbsp;Nisam ni ja bio naročito uglađen, što se toga tiče. Stvar je bila u tome što mi tablete iz nadriordinacije nisu pomagale koliko je trebalo. Sve mi se činilo da su mi u ustima pacovi svili gnezdo, takav sam ukus imao; počele su uz to da me muče glavobolje i svaki čas bi mi se zavrtelo, pa sam rušio stvari.
<BR>&nbsp;&nbsp;&nbsp;&nbsp;&nbsp;Jetra služi u organizmu kao neka vrsta regulatora unutrašnje ishrane. Ona filtrira otrove. Preobražava jedne ugljene hidrate u druge ugljene hidrate koje možete da koristite. Spaja amino-kiseline u proteine. Ako ne funkcioniše, umirete.
<BR>&nbsp;&nbsp;&nbsp;&nbsp;&nbsp;Doktor mi je sve to potanko objasnio. Lavirintskim pacovima često oboljeva jetra; do toga dolazi kada dozvolite da vam poraste pritisak u odelu kako biste sebi uštedeli malo posla... to izaziva kompresiju gasa u utrobi, koji pritiska jetru. Pokazao mi je slike. Mogao sam da zamislim šta se događalo u mojoj unutrašnjosti, gde su ćelije jetre, crvene kao mahagonij, izumirale, a zamenjivale su ih skupine debele žućkaste tvari. Bila je to ružna slika. A najružnije je bilo to što ništa nisam mogao da učinim da se stvar izmeni. Mogao sam samo da nastavim da uzimam pilule... a one neće još dugo delovati. Brojao sam dane do trenutka kada će jetra sasvim da zakaže i kada će nastupiti hepatitis.
<BR>&nbsp;&nbsp;&nbsp;&nbsp;&nbsp;Baš smo bili neka gadna družina. Ja sam bio kopile jer mi je bivalo sve lošije i jer me je hvatalo sve veće očajanje. Kohinor je bio kopile jer mu je to bilo u prirodi. Jedino pristojno ljudsko čeljade u letelici bila je devojka.
<BR>&nbsp;&nbsp;&nbsp;&nbsp;&nbsp;Dori je davala sve od sebe, zaista. Ponekad je bila slatka (često čak i lepa) i uvek spremna da popusti moćnima, Kohinoru i meni, čak i više nego što je trebalo.
<BR>&nbsp;&nbsp;&nbsp;&nbsp;&nbsp;Očigledno joj je to teško padalo. Dorota Kifer bila je još dete. Bez obzira na to što se ponašala kao odrasla osoba, nije još dovoljno proživela da bi znala da se odbrani od nagomilane zlobe. Dodajte tome i činjenicu da nam je već bilo i mrsko da se gledamo i mirišemo (a u vezduhoplovu dobro upoznate mirise drugih) biće vam jasno da Dori Kifer nije mogla da uživa u ovom krajnje suludom obilasku Venere.
<BR>&nbsp;&nbsp;&nbsp;&nbsp;&nbsp;To je važilo za sve nas... naročito pošto sam objavio vest da nam je preostao još samo jedan iglo.
<BR>&nbsp;&nbsp;&nbsp;&nbsp;&nbsp;Kohinor pročisti grlo. Ne baš učtivo. Bio je to začetak bojnog pokliča. Zazvučalo je kao da pilot borbenog aviona podiže poklopce sa mitraljeza spremajući se za bitku; Dori je pokušala da ga odvrati, skrenuvši mu pažnju u drugom pravcu. "Odi", obrati mi se ona poletno, "znaš šta mislim da bismo mogli da uradimo? Mogli bismo da se vratimo do mesta C, onog što je obećavalo, u blizini vojnog rezervata." Skrenula mu je pažnju u pogrešnom smeru. Odmahnuh glavom. "Ne."
<BR>&nbsp;&nbsp;&nbsp;&nbsp;&nbsp;"Kako to, do đavola, mislite, 'Ne'?" zatutnja Kohinor, oštreći se za bitku.
<BR>&nbsp;&nbsp;&nbsp;&nbsp;&nbsp;"Onako kako sam rekao. Ne. Nalazi se suviše blizu momaka iz Obezbeđenja. Ako tamo postoji tunel, on sigurno vodi pravo u rezervat i oni će se stuštiti na nas." Pokušao sam da budem ubedljiv. "Na takvo mesto se odlazi samo u krajnjem očajanju, a ja još nisam toliko očajan."
<BR>&nbsp;&nbsp;&nbsp;&nbsp;&nbsp;"Volterse", frknu on, "bićete očajni ako vam ja kažem da budete. Još mogu da stopiram isplatu onog čeka."
<BR>&nbsp;&nbsp;&nbsp;&nbsp;&nbsp;Ispravih ga. "Ne možete. Sindikat vam to ne bi dozvolio. Propisi vezani za to su veoma jasni. Ne morate me isplatiti samo ako odbijem da ispunim pravnosnažni zahtev. Ono što vi tražite, protivzakonito je. Upad u vojni rezervat predstavlja krupan prekršaj."
<BR>&nbsp;&nbsp;&nbsp;&nbsp;&nbsp;On pređe na hladni rat. "Ne", primeti blago. "Grešite. Protivzakonito je samo u slučaju da sud tako presudi, pošto počinimo prekršaj. U pravu ste samo u slučaju ako vaši advokati nadmudre moje. Verujte mi, Volterse, to ne može da se dogodi. Plaćam svoje advokate da budu najmudriji među mudrima."
<BR>&nbsp;&nbsp;&nbsp;&nbsp;&nbsp;Nisam baš imao čime da se cenkam. Ne samo zato što je Kohinor govorio istinu. Imao je veoma moćnog saveznika. Na njegovoj strani bila je i moja jetra. Nisam mogao da gubim vreme na donošenje odluke, jer bez transplantacije koju ću platiti novcem dobijenim od njega, neću to doživeti.
<BR>&nbsp;&nbsp;&nbsp;&nbsp;&nbsp;Dori je slušala, posmatrajući nas svojim ptičjim izrazom prijateljske zainteresovanosti. Stala je između nas. "A šta kažete na ovo? Upravo smo stigli ovamo. Zašto ne bismo pričekali da vidimo šta će nam sonde pokazati? Možda naletimo na nešto još bolje od tog mesta 'C'..."
<BR>&nbsp;&nbsp;&nbsp;&nbsp;&nbsp;"Nećemo ovde naići ni na šta dobro", odvrati on, ne skidajući pogled sa mene.
<BR>&nbsp;&nbsp;&nbsp;&nbsp;&nbsp;"Otkud znaš, Bojse? Nismo još obavili ni zvučni test."
<BR>&nbsp;&nbsp;&nbsp;&nbsp;&nbsp;On reče: "Čuj me, Dorota. Ovog puta me dobro saslušaj, a onda zaveži. Volters se poigrava sa mnom. Vidiš li gde smo ih spustili?"
<BR>&nbsp;&nbsp;&nbsp;&nbsp;&nbsp;Proleteo je pored mene i ukucao komandu da se na ekranu pojavi cela karta, što me je donekle iznenadilo. Nisam pretpostavljao da zna kako se to radi. Pojaviše se mape. Prikazivale su prave slike našeg položaja, otvora koje smo već napravili, kao i veliku nepravilnu granicu vojnog rezervata... ceo taj prostor bio je krcat maskonima i navigacionim pomagalima.
<BR>&nbsp;&nbsp;&nbsp;&nbsp;&nbsp;"Da li ti je sada jasno? Trenutno se uopšte ne nalazimo u oblasti sa velikom gustinom koncentrisane mase. Je li tako, gospodine Volters? Da li nam na ovaj način pokušavate da kažete kako smo ispitali sve dobre lokacije u okolini i da ništa nismo pronašli?"
<BR>&nbsp;&nbsp;&nbsp;&nbsp;&nbsp;"Ne", odvratih. "To jest, delimično ste u pravu, gospodine Kohinor. Ali samo delimično; ne igram nikakvu igru. Ovo mesto dosta obećava. Možete se uveriti na karti da je tako. U pravu ste kada kažete da trenutno ispod nas nema nijednog maskona, ali smo zato između ova dva ovde, koji su dosta blizu jedan drugoga. To je dobar znak. Ponekad ljudi pronađu tunel koji spaja dva kompleksa, a događalo se i da su spojeni prolazi bili bliže površini od bilo kog drugog tunela u sistemu. Ne mogu da vam jemčim da ćemo ovde naleteti nešto slično. Ali vredi pokušati."
<BR>&nbsp;&nbsp;&nbsp;&nbsp;&nbsp;"Samo je malo verovatno, je li tako?"
<BR>&nbsp;&nbsp;&nbsp;&nbsp;&nbsp;"Ništa manje nego bilo gde drugde. Još pre nedelju dana sam vam kazao da vam se novac isplatio već prvoga dana, jer ste imali sreće da bar pronađete jedan tunel Hičija. Makar već pretražen. U Vretenu ima lavirintskih pacova koji su tamo pet godina, a da ni toliko nisu videli." Trenutak sam razmišljao. "Nagodiću se s vama", ponudih.
<BR>&nbsp;&nbsp;&nbsp;&nbsp;&nbsp;"Slušam."
<BR>&nbsp;&nbsp;&nbsp;&nbsp;&nbsp;"Već smo se spustili. Bar imamo priliku da naletimo na nešto. Hajde da pokušamo. Pustićemo sonde i videti čega ima. Ako naiđemo na neki dobar trag, kopamo. Ako ne... e pa, onda ću razmisliti o tome da se vratimo na mesto 'C'."
<BR>&nbsp;&nbsp;&nbsp;&nbsp;&nbsp;"Razmisliti o tome!" zatutnja on.
<BR>&nbsp;&nbsp;&nbsp;&nbsp;&nbsp;"Ne silujte me, Kohinore. Nemate pojma u šta se upuštate. S vojnim rezervatom nema šale. Ti momci prvo pucaju, pa onda postavljaju pitanja, a u blizini nema policajaca koje biste mogli da pozovete upomoć."
<BR>&nbsp;&nbsp;&nbsp;&nbsp;&nbsp;"Ne znam", izgovori on pošto je malo promislio.
<BR>&nbsp;&nbsp;&nbsp;&nbsp;&nbsp;"Tako je", rekoh, "vi ne znate, gospodine Kohinor. Ja znam. Zbog toga me i plaćate."
<BR>&nbsp;&nbsp;&nbsp;&nbsp;&nbsp;On klimnu. "Da, vi verovatno znate, Volterse, ali da li je ono što mi govorite tačno, to je druga stvar. Hegramet nijednom nije pomenuo tunele između maskona."
<BR>&nbsp;&nbsp;&nbsp;&nbsp;&nbsp;Zatim me je krajnje tupavo pogledao, čekajući da vidi hoću li se uhvatiti za ono što je upravo kazao.
<BR>&nbsp;&nbsp;&nbsp;&nbsp;&nbsp;Nisam reagovao. Uzvratio sam mu istim tupavim pogledom. Ni reč nisam izustio. Čekao sam da vidim šta će sada da usledi. Bio sam prilično siguran da mi neće pružiti baš nikakvo objašnjenje o tome otkud zna za profesora Hegrameta, niti kakva je posla imao sa najvećim zemaljskim poznavaocem iskopina Hičija.
<BR>&nbsp;&nbsp;&nbsp;&nbsp;&nbsp;I nije.
<BR>&nbsp;&nbsp;&nbsp;&nbsp;&nbsp;"Izbacite sonde", konačno reče. "Još jednom ćemo probati po vašem."
<BR>
<BR>&nbsp;&nbsp;&nbsp;&nbsp;&nbsp;Izbacio sam sonde - sve su se dobro zarile u tle - i počeo sam da ispaljujem bukače. Zatim sam seo i stao da promatram prve linije na skeneru, kao da očekujem da će mi doneti korisna obaveštenja. To se neće dogoditi još izvesno vreme, ali želeo sam malo na miru da razmislim.
<BR>&nbsp;&nbsp;&nbsp;&nbsp;&nbsp;Trebalo je razmisliti o Kohinoru. On nije došao na Veneru da bi se samo provozao. Planirao je da traži tunele Hičija još pre polaska sa Zemlje. Potrudio se da sazna što više čak i o uređajima s kojima će se sresti na vazduhoplovu.
<BR>&nbsp;&nbsp;&nbsp;&nbsp;&nbsp;Uludo sam razvlačio žvaku o blagu Hičija pred mušterijom koja je odlučila da proguta mamac verovatno još pre pola godine i desetinama miliona milja daleko.
<BR>&nbsp;&nbsp;&nbsp;&nbsp;&nbsp;Sve sam to mogao da razumem. Ali što sam više razumeo, to mi je bivalo jasno da ništa ne razumem. Imao sam želju da Kohinoru tutnem nekoliko dolara i pošaljem ga u dvoranu sa automatima na izvesno vreme, kako bih mogao nasamo da razgovaram sa devojkom. Na žalost, nisam imao kuda da ga pošaljem. Na silu sam zevnuo, požalio se na dosadno čekanje dok se ne obrazuju tragovi koje će nam prikupiti sonde i predložio da svi malo dremnemo. Nisam uopšte verovao da će on poći u krpe... međutim, on me nije ni slušao. Ova varka mi je donela samo ponudu od Dori da pazi na ekran i da me probudi ako se pojavi nešto znimljivo.
<BR>&nbsp;&nbsp;&nbsp;&nbsp;&nbsp;Pomislih, do đavola s tim, i ispružih se.
<BR>&nbsp;&nbsp;&nbsp;&nbsp;&nbsp;Nisam dobro spavao, jer dok sam tako ležao, čekajući da zaspim, imao sam vremena da primetim da se sve lošije osećam i to na više različitih načina. U stražnjem delu usta stalno sam osećao nekakvu gorčinu... ne u toj meri kao da ću narednog trenutka da povratim, već pre kao da sam to upravo obavio. Bolela me je glava. Pred očima mi se mutilo; počele su da mi se pričinjavaju neke sablasne prilike koje su nejasno lutale oko mog vidnog polja.
<BR>&nbsp;&nbsp;&nbsp;&nbsp;&nbsp;Ustao sam da uzmem nekoliko tableta. Nisam prebrojao preostale, jer nisam želeo da znam.
<BR>&nbsp;&nbsp;&nbsp;&nbsp;&nbsp;Podesio sam svoj privatni budilnik da me probudi kroz tri sata, misleći da će se za to vreme Kohinoru prispavati, pa će možda samo Dori ostati budna i možda će biti raspoložena za razgovor. Ali kada sam se probudio, dočekao me je sasvim budan starac koji je sebi spremao biljni omlet od naših poslednjih sterilisanih jaja. "Bili ste u pravu, Volterse", osmehnu se on. "Bio sam pospan. Lepo sam dremnuo jedan sat. Sada sam spreman na sve. Želite li jaja?"
<BR>&nbsp;&nbsp;&nbsp;&nbsp;&nbsp;Želeo sam ih. I to mnogo. Ali, razume se, nisam se usudio i da ih pojedem, pa sam smrknuto progutao hranljivu i veoma nezadovoljavajuću hranu koju mi je dozvolilo da jedem odeljenje za ishranu pri nadrilekarskoj ordinaciji, posmatrajući njega kako se kljuka. Baš nije bilo fer da čovek od devedeset godina bude u toj meri zdrav da ne mora da misli na varenje, dok sam ja...
<BR>&nbsp;&nbsp;&nbsp;&nbsp;&nbsp;Takvo razmišljanje nije nikuda vodilo. Ponudio sam im malo muzike, da nam brže prođe vreme. Dori je izabrala Labudovo jezero i ja ga pustih.
<BR>&nbsp;&nbsp;&nbsp;&nbsp;&nbsp;A onda mi nešto pade na um. Krenuh ka kasetama sa alatom. Nije bilo neophodno da ih proveravam. Glave svrdla moraću uskoro da zamenim, ali to nisam nameravao sada da učinim; nismo imali više puno rezervnih delova. Ali zato su se kasete sa alatom nalazile podalje od kuhinjskog dela, najdalje dokle ste mogli da odete, a da ne iziđete iz vazduhoplova.
<BR>&nbsp;&nbsp;&nbsp;&nbsp;&nbsp;Nadao sam se da će Dori krenuti za mnom. I jeste.
<BR>&nbsp;&nbsp;&nbsp;&nbsp;&nbsp;"Treba li vam pomoć, Odi?"
<BR>&nbsp;&nbsp;&nbsp;&nbsp;&nbsp;"Dobro će mi doći", rekoh joj. "Evo, pridržite mi ovo. Pazite da ne izmastite odeću." Nisam očekivao da me upita zbog čega mora to da drži. I nije. Samo se nasmejala kada sam kazao da pazi na odeću.
<BR>&nbsp;&nbsp;&nbsp;&nbsp;&nbsp;"Mislim da ne bih ni primetila da je još malo izmastim, koliko sam već prljava. Pretpostavljam da će nam svima biti drago da se vratimo u civilizaciju." Kohinor se mrštio na sondu, uopšte ne obraćajući na nas pažnju. Upitah: "Na koju civilizaciju mislite? Na Vreteno ili na daleku Zemlju?"
<BR>&nbsp;&nbsp;&nbsp;&nbsp;&nbsp;Nameravao sam da je navedem da priča o Zemlji, ali ona je skrenula razgovor u drugom pravcu. "Oh, na Vreteno", reče. "Nikada nisam ni sanjala da ću stići na ovu planetu, Odi! Dopalo mi se. Mislila sam da je divno kako se svi ovde slažu, ali nismo baš mnogo šta videli. Naročito ljudi, poput onog Indijanca koji vodi restoran. Kasirka mu je žena, je li tako?"
<BR>&nbsp;&nbsp;&nbsp;&nbsp;&nbsp;"Jedna od njih, da. Ona je Vastrina žena broj jedan. Kelnerica je broj tri, i ima kod kuće još jednu koja se brine o deci. Ima petoro dece, od sve tri žene." Ali kako sam želeo da razgovor pođe drugim smerom, rekoh: "Uglavnom je isto kao i na Zemlji. Da ne vodi zamku za turiste ovde, Vastra bi je vodio u Banaresu, a ne bi bio ovde da nije dezertirao iz vojske i tako završio na Veneri. Pretpostavljam da i sam nisam vodič na Veneri, bio bih to u Teksasu. Ako još ima nenaseljenih predela po kojima bih mogao da vodim lovce... možda uz Kanadsku reku. A vi?"
<BR>&nbsp;&nbsp;&nbsp;&nbsp;&nbsp;Sve vreme sam uzimao četiri-pet istih alatki, proveravao serijske brojeve i vraćao ih na mesto. Nije primetila.
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Šta ste radili na Zemlji, pre nego što ste došli ovamo?"
<BR>&nbsp;&nbsp;&nbsp;&nbsp;&nbsp;"Oh, izvesno vreme sam radila u Bojsovom uredu."
<BR>&nbsp;&nbsp;&nbsp;&nbsp;&nbsp;To je bilo ohrabrujuće. Možda će se setiti nečega što bi objasnilo njegovu vezu sa profesorom Hegrametom. "Kao šta, sekretarica?"
<BR>&nbsp;&nbsp;&nbsp;&nbsp;&nbsp;Uputila mi je neprijateljski pogled. "Otprilike", odvrati ona.
<BR>&nbsp;&nbsp;&nbsp;&nbsp;&nbsp;Bilo mi je neprijatno. Mislila je da ispitujem... razume se, upravo to sam i radio, ali nisu me zanimali prljave pojedinosti o tome kako je jedna lepa, mlada devojka poput nje dozvolila sebi da postane naložnica prljavog starkelje. Tim pre što je Kohinor, iako je bio star i gadan kada je to hteo, delovao strašno privlačno ženskom svetu. Rekoh, pokušavši da smirim situaciju: "To me se, razume se, ne tiče."
<BR>&nbsp;&nbsp;&nbsp;&nbsp;&nbsp;"Tako je", reče ona, "ne tiče vas se." A zatim dodade. "Šta je to?"
<BR>&nbsp;&nbsp;&nbsp;&nbsp;&nbsp;To je bio poziv preko radija, eto šta je to bilo.
<BR>&nbsp;&nbsp;&nbsp;&nbsp;&nbsp;"Odgovori već jednom", zareža Kohinor s drugog kraja vazduhoplova, podigavši pogled sa jaja.
<BR>&nbsp;&nbsp;&nbsp;&nbsp;&nbsp;Prekid mi je dobro došao. Poziv je bio samo glasovni, što me je malo iznenadilo. Pustio sam da i dalje tako bude. U stvari, primio sam poziv preko slušalica, jer mi je u prirodi da budem oprezan kada su u pitanju izvesne stvari. U svakom slučaju, u vazduhoplovu se ne možete osamiti, a ja sam se trudio da pokupim sve mrvice osame koje bih uspeo da pronađem.
<BR>&nbsp;&nbsp;&nbsp;&nbsp;&nbsp;Poziv je bio iz baze; sa mnom je želela da razgovara narednikovica za vezu koju su zvali Mala Kolena. Nervozno sam se javio, posmatrajući Dori kako odlazi da zaštitnički sedne pored Bojsa Kohinora.
<BR>&nbsp;&nbsp;&nbsp;&nbsp;&nbsp;"Samo za tvoje uši, Odi", reče narednikovica Mala Kolena. "Je l' ti sahib negde u blizini?"
<BR>&nbsp;&nbsp;&nbsp;&nbsp;&nbsp;Mala Kolena i ja smo već dugo razmenjivali misli preko radija. Smetalo mi je nešto u njenom veselom glasu. Okrenuo sam leđa Kohinoru. Znao sam da osluškuje... razume se, mogao je da čuje samo ono što sam ja govorio, jer sam imao slušalice. "Nalazi se u oblasti, ali nije trenutno podešen", odvratih. "Šta imaš za mene?"
<BR>&nbsp;&nbsp;&nbsp;&nbsp;&nbsp;"Kratki bilten", prela je narednikovica. Stigao je preko sinsata pre nekoliko minuta - obaveštenje koje će nam biti važno samo ako nas se bude direktno ticalo. To znači da ne moramo ništa preduzeti, ali možda ćeš ti morati, srce."
<BR>&nbsp;&nbsp;&nbsp;&nbsp;&nbsp;"Čekam", odvratih, proučavajući plastični omotač radija.
<BR>&nbsp;&nbsp;&nbsp;&nbsp;&nbsp;Narednikovica se zakikota. "Kapetan čartera kojim je stigao tvoj sahib voleo bi malo da proćaska s njim kada ga nađe. Hitno je, kapetan je s pravom strašno besan."
<BR>&nbsp;&nbsp;&nbsp;&nbsp;&nbsp;"Da, bazo", rekoh. "Primamo vaš signal, jačina deset."
<BR>&nbsp;&nbsp;&nbsp;&nbsp;&nbsp;Narednikovica Amanda Mala Kolena ponovo ispusti čudan zvuk kao da se silno zabavlja, ali ovog puta to nije bio kikot. Već pravo smejuljenje. "Stvar je u tome", poče ona, "što je njegov ček kojim je platio najam Jurija Gagarina odlepršao. Zanima li te šta su kazali u banci? Nikada ne bi pogodio. 'Bez pokrića', eto to su kazali."
<BR>&nbsp;&nbsp;&nbsp;&nbsp;&nbsp;Sada sam već osećao stalni bol ispod desnog najnižeg rebra, koji se u tom trenutku silno pojačao. Zaškrgutao sam zubima. "Ah, narednikovice Mala Kolena", zakreštah. "Možete li da potvrdite tu tvrdnju?"
<BR>&nbsp;&nbsp;&nbsp;&nbsp;&nbsp;"Izvini, srce", zazuja mi ponovo njen glas u uhu, "ali nema ni najmanje sumnje. Kapetan je dobio izveštaj o kreditnoj sposobnosti tog tvog Bojsa Kohinora, koji je loš. Kada ti se mušterija vrati u Vreteno, čeka ga nalog za hapšenje."
<BR>&nbsp;&nbsp;&nbsp;&nbsp;&nbsp;"Hvala vam na sinoptičkoj proceni", rekoh isprazno. "Potvrdiću vreme polaska pre poletanja."
<BR>&nbsp;&nbsp;&nbsp;&nbsp;&nbsp;Isključio sam radio i zagledao se u svog klijenta milionera.
<BR>&nbsp;&nbsp;&nbsp;&nbsp;&nbsp;"Šta je to, do đavola, s vama, Volterse?" zareža on.
<BR>&nbsp;&nbsp;&nbsp;&nbsp;&nbsp;Ali ja nisam čuo njegov glas. Čuo sam samo glas svog srećnog doktora-testeraša kostiju iz nadriordinacije, koji mi je deklamovao jednačinu. Tu jednačinu nikako niste mogli zaboraviti. Novac = nova jetra + srećan opstanak. Nema novca = potpuno zakazivanje jetre + smrt. A moja zaliha novca upravo je presušila.
<BR>
<BR>&nbsp;&nbsp;&nbsp;&nbsp;&nbsp;X
<BR>&nbsp;&nbsp;&nbsp;&nbsp;&nbsp;Kada saznate nešto stvarno značajno, morate prvo pustiti da ta vest kapajući prodre u vaš sistem i da se u celosti apsorbuje, pre nego što bilo šta preduzmete oko nje. Nije reč tu o sagledavanju posledica. One su mi, možete se kladiti, odmah bile jasne. Posredi je postizanje ravnoteže sistema.
<BR>&nbsp;&nbsp;&nbsp;&nbsp;&nbsp;Zato sam nekoliko minuta mahao palicom. Slušao labude-lovce Čajkovskog koji su lepetom krila najavljivali dolazak kraljice. Proverio da li je radio isključen, kako se ne bi uzalud trošila energija. Proverio sinoptički zapis koji su stvarali zvučni udari.
<BR>&nbsp;&nbsp;&nbsp;&nbsp;&nbsp;Bilo bi lepo kada bi na njima počelo da se pomalja nešto ohrabrujuće, ali kako su stvari stajale, to se, razume se, neće dogoditi. I nije. Počeli su da se pomaljaju neki bledi odjeci. Ali nije bilo ničeg što bi imalo oblik kakvog tunela Hičija, niti je išta od svega bilo dovoljno sjajno. Podaci su i dalje pristizali, ali znao sam da se ove tričarije ne mogu razviti u nešto krupno što bi nas sve spasilo, pa i propalog kopilana Kohinora, koji je bio potpuno švorc.
<BR>&nbsp;&nbsp;&nbsp;&nbsp;&nbsp;Čak sam kroz prozor posmatrao i nebo koliko je to bilo moguće, da proverim kakvo je vreme. To uopšte nije bilo važno, ali nekoliko belih velikih oblaka živinog hlorida hitalo je među ostalim purpurnim i žutim živinim halidima; Sunce se spremalo da iziđe na zapadu.
<BR>&nbsp;&nbsp;&nbsp;&nbsp;&nbsp;Bilo je prelepo i ja sam ga mrzeo.
<BR>&nbsp;&nbsp;&nbsp;&nbsp;&nbsp;Kohinor je sklonio ostatke omleta i zamišljeno me je promatrao. Isto kao i Dori, koja se nalazila pozadi, kod odeljaka sa rezervnim delovima, ponovo držeći svrdla umotana u masnu hartiju. Osmehnuo sam joj se. "Lepo", rekoh, misleći na muziku. Oklandska filharmonija je upravo stizala do dela u kome mali labudovi izlaze, držeći se za ruke, i na brzinu izvode skokove pas de quatre preko pozornice. To mi je oduvek bio jedan od omiljenih delova Labudovog jezera... ali ne i sada.
<BR>&nbsp;&nbsp;&nbsp;&nbsp;&nbsp;"Ostatak ćemo saslušati kasnije", rekoh i isključih plejer.
<BR>&nbsp;&nbsp;&nbsp;&nbsp;&nbsp;Kohinor se obrecnu: "Pa, dobro, Volterse. Šta se dešava?"
<BR>&nbsp;&nbsp;&nbsp;&nbsp;&nbsp;Sedoh na prazan paket sa igloom i zapalih cigaretu, jer je jedna od stvari koju sa obavio, dok sam podešavao svoj unutrašnji sistem, bila izračunavanje količine preostalog kiseonika, te sam tako došao do zaključka da više ne moramo da ga štedimo. "Muče me neka pitanja, Kohinore. Jedno od njih je kako to da ste stupili u vezu sa profesorom Hegrametom?"
<BR>&nbsp;&nbsp;&nbsp;&nbsp;&nbsp;Iscerio se i opustio. "Oh, i to je sve? Nema razloga da vam to ne kažem. Mnogo sam se raspitivao o Veneri pre nego što sam došao ovamo... uostalom, zašto da ne?"
<BR>&nbsp;&nbsp;&nbsp;&nbsp;&nbsp;"Pitam tek onako, jer ste me naveli da pomislim kako ni o čemu nemate pojma."
<BR>&nbsp;&nbsp;&nbsp;&nbsp;&nbsp;Kohinor slegnu ramenima. "Da imate imalo pameti, bilo bi vam odmah jasno da se nisam obogatio jer sam bio glup. Zar mislite da bih prevalio ko zna koliko miliona milja a da ne znam šta ću zateći kada stignem ovamo?"
<BR>&nbsp;&nbsp;&nbsp;&nbsp;&nbsp;"Ne, ne biste, ali ste se potrudili da ja steknem upravo takav utisak. Nije važno. I tako ste potražili nekoga ko je mogao da vas obavesti o tome šta je vredno pokrasti na Veneri, a ta osoba vas je uputila na Hegrameta. Šta onda? Da li vam je Hegramet kazao da sam dovoljno glup i da me možete iskoristiti?"
<BR>&nbsp;&nbsp;&nbsp;&nbsp;&nbsp;Kohinor nije bio potpuno opušten, ali nije postao ni agresivan. Blago je kazao: "Hegramet je pomenuo vaše ime, to je tačno. Rekao mi je da niste ni bolji ni gori vodič od ostalih i da vas mogu slobodno unajmiti ako poželim da potražim kakav nedirnuti hičijevski tunel. Zatim je odgovorio na mnogobrojna moja pitanja o Hičijima i tako dalje. Da, znao sam ko ste. Da vi niste potražili nas, ja bih potražio vas; uštedeli ste mi trud.
<BR>&nbsp;&nbsp;&nbsp;&nbsp;&nbsp;Bio sam pomalo i sam iznenađen kada sam kazao: "Znate, mislim da govorite istinu. Samo ste zaboravili da pomenete jednu sitnicu."
<BR>&nbsp;&nbsp;&nbsp;&nbsp;&nbsp;"A to je?"
<BR>&nbsp;&nbsp;&nbsp;&nbsp;&nbsp;"Niste ovamo došli da biste se zabavljali zarađujući još novca preko onoga koji već imate? U pitanju je samo novac, je li tako? Novac koji vam je strašno potreban." Okrenuo sam se prema Doroti, koja je ukočeno stajala i dalje držeći svrdla. "Šta kažete na to, Dori? Da li ste znali da je stari švorc?"
<BR>&nbsp;&nbsp;&nbsp;&nbsp;&nbsp;Baš glupo od mene što sam joj to tako sasuo u lice. Shvatio sam šta će učiniti trenutak pre no što je to i uradila i skočio sam sa kutije za iglo. Zakasnio sam za delić sekunde. Ispustila je svrdla pre no što sam uspeo da ih joj oduzmem, ali srećom pala su pljoštimice tako da se oštrice nisu iskrzale. Podigao sam ih i sklonio.
<BR>&nbsp;&nbsp;&nbsp;&nbsp;&nbsp;Krajnje rečito je odgovorila na moje pitanje.
<BR>&nbsp;&nbsp;&nbsp;&nbsp;&nbsp;"Očigledno vam to nije pomenuo", rekoh. "Baš nezgodno za tebe, lutko. Ček koji je dao kapetanu Gagarina nema pokrića, a pretpostavljam da ni onaj koji je dao meni nije ništa bolji. Nadam se da ste dobijali samo krzna i nakit, Dori. Moj vam je savet da ih sakrijete pre nego što ih poverioci zatraže nazad."
<BR>&nbsp;&nbsp;&nbsp;&nbsp;&nbsp;Nije me čak ni pogledala. Piljila je samo u Kohinora, a njegov izraz lica bio joj je dovoljna potvrda svega što sam kazao.
<BR>&nbsp;&nbsp;&nbsp;&nbsp;&nbsp;Ne znam šta sam od nje očekivao, bes, uvrede, suze. A ona je samo prošaputala: "Oh, Bojse, dragi, tako mi je žao." Zatim mu je prišla i zagrlila ga.
<BR>
<BR>&nbsp;&nbsp;&nbsp;&nbsp;&nbsp;Okrenuo sam im leđa jer mi nije bilo prijatno da ga takvog gledam. Krepak devedesetogodišnjak koji je koristio blagodeti potpune medicinske zaštite pretvorio se u poraženog starca. Prvi put od kada je kočoperno ušao u Vreteno, izgledao je saglasno svojim godinama, a možda i nešto starije. Usta su mu bila napola otvorena, usne su mu podrhtavale; inače prava leđa sada su mu se pogrbila; pogled sjajnih plavih očiju bio je zamagljen. Dori ga je milovala i pevucljivo mu nešto šaputala, gledajući me s puno bola.
<BR>&nbsp;&nbsp;&nbsp;&nbsp;&nbsp;Uopšte mi nije ranije palo na pamet da bi ona stvarno mogla mariti za tog tipa.
<BR>&nbsp;&nbsp;&nbsp;&nbsp;&nbsp;Okrenuo sam se i ponovo se zagledao u sinoptičku mrežu, jer nisam znao šta bih sa sobom. Bila je jasna da jasnija ne može biti - i bila je prazna. Videlo se malo preklapanje sa tragom jednog od ranijih zvučnih ispitivanja, tako da sam odmah shvatio da ne moramo da se uzbuđujemo zbog zanimljivih linija na jednoj ivici. Već smo ih ranije proverili. Bile su to samo sablasti.
<BR>&nbsp;&nbsp;&nbsp;&nbsp;&nbsp;Tamo nas nije čekalo nikakvo instant-spasenje.
<BR>&nbsp;&nbsp;&nbsp;&nbsp;&nbsp;Čudno, ali osetio sam neku vrstu olakšanja. Kada čovek shvati da više nema mnogo šta da izgubi, obuzme ga izvesno smirenje. Počne stvari da sagledava iz drugačijeg ugla.
<BR>&nbsp;&nbsp;&nbsp;&nbsp;&nbsp;To ne znači da sam se predao. Još sam ponešto mogao da učinim. Mada to nije imalo veze sa produžavanjem moga života... to je bila jedna od stvari na koje sam morao da se priviknem... ionako mi ukus u ustima i bol u utrobi nisu više dozvoljavali da mnogo uživam u životu.
<BR>&nbsp;&nbsp;&nbsp;&nbsp;&nbsp;Starog dobrog Odija Voltersa mogao sam slobodno da otpišem. Pošto je samo još čudo moglo da me spase od tog čuvenog potpunog hepatičkog kolapsa za nedelju ili dve, mogao sam da prihvatim činjenicu da neću još dugo poživeti. Stoga sam preostalo vreme mogao da upotrebim na nešto drugo.
<BR>&nbsp;&nbsp;&nbsp;&nbsp;&nbsp;Šta drugo? Dori nije bila loša mala. Mogao sam da vratim vazduhoplov nazad u Vreteno, predam Kohinora žandarmima i provedem poslednje dane upoznajući Dori sa ljudima koji bi joj mogli pomoći. Vasta ili Bi Dži bi možda bili voljni da joj omoguće kakav-takav početak. Možda ne bi morala da se oda prostituciji ili nečasnim poslovima. Puna sezona bila je na pragu, a ona je bila ličnost koja je mogla postići uspeh prodajući molitvene lepeze i hičijevske amajlije turistima sa Tere u nekoj maloj kabini.
<BR>&nbsp;&nbsp;&nbsp;&nbsp;&nbsp;Možda to nije bilo Bog zna šta. Međutim, kapetan Gagarina sigurno je neće besplatno vratiti nazad u Sinsinati, a od krađe po Vretenu čovek ne može da živi.
<BR>&nbsp;&nbsp;&nbsp;&nbsp;&nbsp;A možda čak nisam morao ni sam sebe da otpišem? Malo sam o tome razmislio. Mogao sam da se predam na milost i nemilost nadrilekara. Možda bih mogao da dobijem novu jetru na kredit. Zašto da ne?
<BR>&nbsp;&nbsp;&nbsp;&nbsp;&nbsp;Postojao je jedan dobar razlog zbog koga je to bilo nemoguće; nikada to nisu radili.
<BR>&nbsp;&nbsp;&nbsp;&nbsp;&nbsp;Ili sam mogao da otvorim dva ventila za gorivo i pustim ih da se mešaju deset minuta otprilike pre no što kresnem. Posle eksplozije od vazduhoplova ne bi ostalo Bog zna šta... kao ni od nas... i svi naši problemi bili bi rešeni.
<BR>&nbsp;&nbsp;&nbsp;&nbsp;&nbsp;Ili...
<BR>&nbsp;&nbsp;&nbsp;&nbsp;&nbsp;Uzdahnuh. "Oh, do đavola", izustih. "Glavu gore, Kohinore. Još nismo mrtvi."
<BR>&nbsp;&nbsp;&nbsp;&nbsp;&nbsp;Pogledao me je začuđeno, misleći sigurno da sam poludeo. Zatim je potapšao Dori po ramenu i krajnje nežno je odgurnuo. "Ali ćemo uskoro biti. Žao mi je zbog svega ovoga, Dorota. I izvinjavam se zbog čeka, Volterse; pretpostavljam da vam je novac bio potreban."
<BR>&nbsp;&nbsp;&nbsp;&nbsp;&nbsp;"Nemate pojma koliko."
<BR>&nbsp;&nbsp;&nbsp;&nbsp;&nbsp;Pomalo s mukom je izustio: "Da li želite da pokušam da vam objasnim?"
<BR>&nbsp;&nbsp;&nbsp;&nbsp;&nbsp;"To neće ništa promeniti... ali da", priznadoh, "znatiželjan sam."
<BR>&nbsp;&nbsp;&nbsp;&nbsp;&nbsp;Nije mu dugo trebalo. Kada je jednom počeo, bio je jezgrovit i jasan, i ništa važno nije izostavio... mada sam većinu stvari mogao da pretpostavim. (Ali nisam ih pretpostavio. Tek posle bitke svi generali postaju pametni...)
<BR>&nbsp;&nbsp;&nbsp;&nbsp;&nbsp;Osnovno je bilo to da je čovek Kohinorovih godina morao biti ili veoma, veoma bogat, ili mrtav. Kohinorova nevolja bila je u tome što je bio samo prilično bogat. Dao je sve od sebe da finansira daljnji rad svojih industrija od novca preostalog pošto je prethodno odvojio za podmirenje troškova transplatacija i lečenja, kalcifilaksije i ugradnje proteza, regeneracije proteina tu, smanjenja holesterola tamo, milion za ovo, sto somova mesečno za ono... oh, lova je brzo oticala. To mi je bilo jasno. "Ne znate sve dok se lično ne uverite", reče on, ne sa žaljenjem, već jednostavno iznoseći činjenicu, "koliko košta održavati u životu jednog stogodišnjaka."
<BR>&nbsp;&nbsp;&nbsp;&nbsp;&nbsp;Mislite, izgovorih u sebi. Pustio sam ga da nastavi s pričom o tome kako su vlasnici akcija počeli da postavljaju pitanja, a federalni inspektori se sve više približavali... kako je na kraju zbrisao sa Zemlje da bi ponovo stekao bogatstvo na Veneri.
<BR>&nbsp;&nbsp;&nbsp;&nbsp;&nbsp;Međutim, pri kraju ga više nisam pažljivo slušao. Nisam čak reagovao ni kada sam otkrio da je lagao u pogledu godina... kakva taština! Mislio je da je bolje ako kaže da mu je devedeset!
<BR>&nbsp;&nbsp;&nbsp;&nbsp;&nbsp;Imao sam preča posla nego da i dalje mučim Kohinora. Umesto da ga slušam, počeo sam da pišem na poleđini navigacijskog obrasca. Kada sam završio, dodadoh ga Kohinoru. "Potpišite", rekoh.
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Zar je važno? Koliko vidim, nemate izbora. Kada to potpišete više neće važiti uslovi iz ugovora o najmu. Ovim priznajete da je najam poništen, da nemate nikakva potraživanja, da vam je ček bio nevažeći i da se dobrovoljno odričete u moju korist svega što bismo mogli da nađemo."
<BR>&nbsp;&nbsp;&nbsp;&nbsp;&nbsp;Namrštio se. "Kakav je ovo dodatak na kraju?"
<BR>&nbsp;&nbsp;&nbsp;&nbsp;&nbsp;"Njime pristajem da vam dam deset odsto od svog dela onoga što pronađemo, ako pronađemo bilo šta što može da se unovči."
<BR>&nbsp;&nbsp;&nbsp;&nbsp;&nbsp;"To je milostinja", izjavi on, podigavši pogled ka meni. Međutim, već je potpisivao. "Ne smeta mi da primim malu milostinju, pošto, kako ste istakli, nemam drugog izbora. Ali umem isto dobro kao i vi da pročitam onu sinoptičku mrežu tamo preko. Ovde nema ničega."
<BR>&nbsp;&nbsp;&nbsp;&nbsp;&nbsp;"Tačno, nema", složih se, presavivši list hartije i gurnuvši ga u džep. "Taj trag je prazan kao i vaš račun u banci. Ali nećemo tamo kopati. Vratićemo se i započeti iskopavanje u mestu 'C'."
<BR>
<BR>&nbsp;&nbsp;&nbsp;&nbsp;&nbsp;Zapalio sam još jednu cigaretu... u tom trenutku uopšte nisam brinuo hoću li dobiti rak pluća... i stao da razmišljam, dok su oni čekali, posmatrajući me. Pitao sam se koliko da im otkrijem o tome na šta sam utrošio pet godina istražujući i mozgajući, učeći, nikome o tome ne govoreći ni reč. Bio sam ubeđen da se sada više ništa neće promeniti, bilo šta da kažem. Pa ipak, navike koje sam godinama sticao bile su jake. Reči nikako da mi pređu preko usana.
<BR>&nbsp;&nbsp;&nbsp;&nbsp;&nbsp;Stvarno me je stajalo dosta napora da počnem.
<BR>&nbsp;&nbsp;&nbsp;&nbsp;&nbsp;"Sećate se Subhaša Vastre, momka koji drži zamku, tamo gde smo se sreli? Sub je došao na Veneru pošto se zakačio sa vojskom. Bio je specijalista za oružje. Teško je zaposliti se kao specijalista za oružje u civilu, naročito na Veneri, pa je tako otvorio cafQ, uloživši u to gotovo ceo bonus koji je dobio kao otpremninu. Zatim je pozvao i svoje žene da dođu. Izgleda da je spadao u prilično dobre poznavaoce oružja dok je bio u službi."
<BR>&nbsp;&nbsp;&nbsp;&nbsp;&nbsp;"Šta to govorite, Odi?" upita Dori. "Nikada nisam čula za bilo kakvo hičijevsko oružje."
<BR>&nbsp;&nbsp;&nbsp;&nbsp;&nbsp;"U pravu ste. Niko nikada nije pronašao nikakvo hičijevsko oružje. Međutim, Sub misli da su pronašli mete."
<BR>&nbsp;&nbsp;&nbsp;&nbsp;&nbsp;Bilo mi je strašno teško da nateram svoje usne da izgovore naredne reči, ali sam nekako ipak uspeo. "U svakom slučaju, Sub Vastra je mislio da su to mete. Rekao mi je da mu viši oficiri nisu poverovali, a ja mislim da je ta stvar stavljena ad acta. Međutim, pronađeni su trouglasti komadi napravljeni od istog materijala kao i hičijevski zidovi... od one plave materije koja emituje svetlost i kojom optaču tunele. Bilo ih je na desetine. Na svima postoji ustrojstvo zrakastih linija; Sub kaže da njemu liče na mete. I nešto ih je izbušilo kao švajcarski sir. Da li možda znate bilo šta što je u stanju da to učini sa materijalom od koga se prave hičijevski zidovi?"
<BR>&nbsp;&nbsp;&nbsp;&nbsp;&nbsp;Dori je upravo zaustila da kaže kako ne zna, ali ju je Kohinor preduhitrio. "To je nemoguće", izjavi on glatko.
<BR>&nbsp;&nbsp;&nbsp;&nbsp;&nbsp;"Tako je, to su i pretpostavljeni kazali Sub Vastri. Zaključili su da su rupe napravljene u procesu proizvodnje, iz razloga koje nikada nećemo saznati. Vastra u to nije poverovao. Misli da su posredi iste stvari kao i papirnate mete kakve vojnici koriste na poligonu. Rupe nisu bile sve na istim mestima. Crte su mu ličile na podeoke koji određuju preciznost. To je sve što ide u prilog Vastrinim tvrdnjama. Dokaza nema. Čak ni Vastra ne smatra da je to dokaz. Ali je nalaz."
<BR>&nbsp;&nbsp;&nbsp;&nbsp;&nbsp;"I vi mislite da na mestu 'C' možete pronaći pušku koja je napravila te rupe?" upita Kohinor.
<BR>&nbsp;&nbsp;&nbsp;&nbsp;&nbsp;Oklevao sam. "Ne bih bio tako određen. Nazovimo to nadom. Možda čak malom nadom. Međutim, postoji još nešto.
<BR>&nbsp;&nbsp;&nbsp;&nbsp;&nbsp;Ove mete, ili šta god da su, pronašao je jedan prospektor pre blizu četrdeset godina. Tada nije postojao vojni rezervat. Predao ih je u nadi da će ih neko kupiti, međutim niko nije bio naročito zainteresovan. Zatim je ponovo otišao da potraži nešto bolje i posle izvesnog vremena poginuo. To je bio čest slučaj u to vreme. Niko nije obraćao pažnju na te stvari dok nisu dopale u ruke vojnim licima, a onda je nekome pala na pamet ista ideja kao i Vasti godinama kasnije. Uozbiljili su se. Identifikovali su mesto koje je prospektor prijavio kao njihovo nalazište, u blizini Južnog pola. Ogradili su teren u prečniku od hiljadu kilometara i stavili natpis 'Zabranjen pristup'; tako je nastao rezervat. Kopali su i kopali. Otkrili su desetak tunela Hičija, ali većina je bila prazna, a ostali provaljeni i uništeni. Nisu pronašli ništa što bi nalikovalo oružju."
<BR>&nbsp;&nbsp;&nbsp;&nbsp;&nbsp;"Što znači da tamo ni nema ničega", zareža Kohinor, zbunjeno me gledajući.
<BR>&nbsp;&nbsp;&nbsp;&nbsp;&nbsp;"Oni ništa nisu našli", ispravih ga. "Ne zaboravite da se to događalo pre četrdeset godina."
<BR>&nbsp;&nbsp;&nbsp;&nbsp;&nbsp;Kohinor me ponovo zbunjeno pogleda, a onda kao da mu sinu. "Oh", izusti on. "Reč je o mestu gde su pronađene."
<BR>&nbsp;&nbsp;&nbsp;&nbsp;&nbsp;Klimnuh. "Tako je. U to doba su prospektori mnogo lagali... ako bi pronašli nešto valjano, nisu želeli da dobiju društvo. I tako je on dao pogrešnu lokaciju tunela. Tada je živeo sa jednom mladom damom koja se kasnije udala za čoveka koji se prezivao Alemanj... njen sin, Buker, moj je prijatelj. Bi Dži. Upoznali ste ga. On ima kartu."
<BR>&nbsp;&nbsp;&nbsp;&nbsp;&nbsp;Kohinor je sada već bio vidljivo skeptičan. "Ah, da", primeti on kiselo. "Čuvena mapa s blagom. Koju vam je dao jer ste mu prijatelj."
<BR>&nbsp;&nbsp;&nbsp;&nbsp;&nbsp;"Prodao mi ju je", odvratih.
<BR>&nbsp;&nbsp;&nbsp;&nbsp;&nbsp;"Divno. Šta mislite, koliko je još kopija prodao drugim naivčinama?"
<BR>&nbsp;&nbsp;&nbsp;&nbsp;&nbsp;"Ne mnogo." Nisam zamerao Kohinoru što ne veruje u priču; međutim, izabrao je pogrešan način za napad. "Uhvatio sam ga odmah pošto se vratio iz pokušaja da ga sam pronađe; nije imao vremena da proba da je uvali nekom drugom." Primetio sam da se Kohinor sprema da nešto kaže, pa sam požurio da ga preduhitrim. "Ne, ništa nije pronašao. Da, smatrao je da se tačno pridržavao mape. Zato sam je i dobio jeftino. Ali, vidite, mislim da je promašio pravo mesto. Pravo mesto na mapi, koliko ja mogu da se razaberem... sistemi za navigaciju nisu u to vreme bili ono što su danas... nalazi se otprilike tamo gde smo se mi prvi put spustili. Nekoliko puta primetio sam tragove iskopavanja. Mislim da su veoma stari." Izvukao sam mali portabl magnetofiš iz džepa dok sam govorio i priključio ga na monitor virtualne mape. Pojavila se jedna središnja oznaka, narandžasto X. "Tu smatram da bismo mogli naći pravi tunel, negde blizu tog 'X'. Kao što vidite, nalazi se prilično blizu našeg starog mesta 'C'."
<BR>&nbsp;&nbsp;&nbsp;&nbsp;&nbsp;Na trenutak je nastupila tišina. Osluškivao sam udaljenu spoljašnju tutnjavu vetrova, čekajući da ostali nešto kažu.
<BR>&nbsp;&nbsp;&nbsp;&nbsp;&nbsp;Dori je izgledala zabrinuto. "Ne znam da li mi se dopada ideja o pokušaju da pronađemo neko novo oružje", primeti ona. "To je kao... kao da vraćamo stara, loša vremena."
<BR>&nbsp;&nbsp;&nbsp;&nbsp;&nbsp;Slegnuh ramenima.
<BR>&nbsp;&nbsp;&nbsp;&nbsp;&nbsp;Kohinor je polako dolazio k sebi. "Stvar nije u tome da li stvarno želimo da pronađemo neko oružje, je li tako? Stvar je u tome da želimo da pronađemo nedirnuti tunel Hičija u kome nečega ima. Međutim, vojnici misle da u okolini može biti oružja, pa nam neće dozvoliti da kopamo, jesam li u pravu?"
<BR>&nbsp;&nbsp;&nbsp;&nbsp;&nbsp;"Ne 'misle'; 'mislili su'. Sumnjam da i jedan od njih još u to veruje."
<BR>&nbsp;&nbsp;&nbsp;&nbsp;&nbsp;"Svejedno, prvo će pripucati, a onda postavljati pitanja. Zar to nisu vaše reči?"
<BR>&nbsp;&nbsp;&nbsp;&nbsp;&nbsp;"Jesu. Nikome nikada nije bilo dozvoljeno da uđe u rezervat bez dozvole. Ne zbog hičijevskog oružja; drže tamo mnogo vlastitog koje ne žele da iko vidi."
<BR>&nbsp;&nbsp;&nbsp;&nbsp;&nbsp;On klimnu. "Pa, šta predlažete, kako da rešimo taj sitni problem?" upta on.
<BR>&nbsp;&nbsp;&nbsp;&nbsp;&nbsp;Da sam bio potpuno iskren, verovatno bih odgovorio da nisam siguran. Iskreno govoreći, izgledi su bili mršavi. Lako smo mogli biti uhvaćeni i mada nisam mislio da bi nas sigurno ubili, i takav ishod bio je moguć.
<BR>&nbsp;&nbsp;&nbsp;&nbsp;&nbsp;Ali tako malo smo imali da izgubimo, bar Kohinor i ja, tako da sam smatrao da to nije vredno pomena. Samo sam rekao: "Pokušaćemo da ih pređemo. Poslaćemo vazduhoplov dalje. Vi i ja ćemo ostati da obavimo iskopavanje. Ako pomisle da smo otišli, neće nas držati pod nadzorom. Posle treba samo da se pobrinemo da nas pokupi rutinska perimetarska patrola, koja nije tako stroga. Bar se nadam."
<BR>&nbsp;&nbsp;&nbsp;&nbsp;&nbsp;"Odi!" povika devojka. "Šta to pričate? Ako vi i Bojs ostanete ovde, ko će upravljati vazduhoplovm? Ja to ne umem!"
<BR>&nbsp;&nbsp;&nbsp;&nbsp;&nbsp;"Tačno", složih se, "vi ne možete, ili bar ne možete dobro... čak i ako vam održim nekoliko lekcija. Ali možete ga pustiti da leti sam. Oh, potrošićete previše goriva i mnogo ćete skakutati unaokolo. Ali stići ćete tamo gde se uputili vođeni autopilotom. On će vas i spustiti."
<BR>&nbsp;&nbsp;&nbsp;&nbsp;&nbsp;"Vi se niste spustili na taj način", primeti Kohinor.
<BR>&nbsp;&nbsp;&nbsp;&nbsp;&nbsp;"Nisam kazao da će spuštanje biti besprekorno. Moraćete dobro da se vežete." Razume se, takvo spuštanje će pre ličiti na kontrolisani pad; nisam želeo da razmišljam o tome šta bi autopilot mogao pri spuštanju da napravi od mog jedinog vazduhoplova. Međutim, Dori bi to sigurno preživela. Imala je devedeset devet odsto izgleda da preživi.
<BR>&nbsp;&nbsp;&nbsp;&nbsp;&nbsp;"Šta potom?" upita Dori.
<BR>&nbsp;&nbsp;&nbsp;&nbsp;&nbsp;U mom daljnjem planu bilo je dosta rupa, ali ni o njima nisam želeo da razmišljam. "To zavisi od toga kuda ćete se uputiti. Smatram da će biti najbolje da krenete pravo nazad u Vreteno."
<BR>&nbsp;&nbsp;&nbsp;&nbsp;&nbsp;"A vas da ostavim ovde?" upita ona, zauzevši odjednom ratoborni stav.
<BR>&nbsp;&nbsp;&nbsp;&nbsp;&nbsp;"Ne zauvek. U Vretenu potražite mog prijatelja Bi Dži Alemanja i ispričajte mu šta se dešava. On će, razume se, zatražiti da učestvuje u podeli, ali to je u redu; možemo mu dati dvadeset pet procenata, i biće zadovoljan. Daću vam zabelešku za njega sa svim potrebnim koordinatama i tako dalje, i on će smesta krenuti vazduhoplovm ovamo da nas pokupi. Da kažemo dvadeset četiri časa kasnije."
<BR>&nbsp;&nbsp;&nbsp;&nbsp;&nbsp;"Možemo li sve to obaviti u jednom danu?" zanimalo je Kohinora.
<BR>&nbsp;&nbsp;&nbsp;&nbsp;&nbsp;"Svakako da možemo. Moramo."
<BR>&nbsp;&nbsp;&nbsp;&nbsp;&nbsp;"Šta ako Dori ne uspe da ga pronađe, ili se on izgubi, ili se dogodi nešto drugo?"
<BR>&nbsp;&nbsp;&nbsp;&nbsp;&nbsp;"Pronaći će ga i on se neće izgubiti. Razume se", priznadoh, "uvek postoji mogućnost da se desi nešto nepredviđeno. Imamo malu marginu za greške. Možemo poneti rezervoare sa dodatnim vazduhom i energijom... što će nam omogućiti da izdržimo otprilike četrdeset osam časova. Ne više. Biće povuci-potegni, ali to je dosta vremena, bar ja tako mislim. Razume se, ako zakasni, bićemo u nevolji; ali neće. Jedino me brine da kada otvorimo tunel, ništa ne nađemo. Što znači da ćemo uludo straćiti vreme. Ali ako nešto pronađemo..." Nisam završio rečenicu.
<BR>&nbsp;&nbsp;&nbsp;&nbsp;&nbsp;"Ne zvuči loše", primeti Kohinor, gledajući Dori, ne mene. Ona slegnu ramenima.
<BR>&nbsp;&nbsp;&nbsp;&nbsp;&nbsp;"Nisam rekao da je uspeh zajemčen", dodadoh. "Samo sam kazao da ima izgleda."
<BR>
<BR>&nbsp;&nbsp;&nbsp;&nbsp;&nbsp;Moje mišljenje o Doroti Kifer popravljalo se iz trenutka u trenutak. Bila je to prilično fina osoba, kada se imaju u vidu njene godine i situacija u kojoj se obrela, bila je mudra i jaka. Ali nedostajalo joj je samouverenosti. Jednostavno, nikada nije imala prilike da je uvežba. Samouverenost je prihvatala kao protezu... u poslednje vreme ju je u tome uvežbavao, pretpostavljam, Kohinor, a ranije, možda, neko ko je bio pre njega... s obzirom na njene godine, možda joj je to bio otac. Ostavljala je utisak osobe koja je dugo bila okružena dominantnim muškarcima.
<BR>&nbsp;&nbsp;&nbsp;&nbsp;&nbsp;Zato je najveći problem bio ubediti Dori da može da odigra svoju ulogu. "To neće uspeti", stalno je ponavljala, dok sam joj objašnjavao ulogu pojedinih kontrolnih uređaja. "Izvinite. Ne da neću da pomognem. Hoću, ali ne mogu. To jednostavno neće uspeti."
<BR>&nbsp;&nbsp;&nbsp;&nbsp;&nbsp;Ali moraće.
<BR>&nbsp;&nbsp;&nbsp;&nbsp;&nbsp;Ili bar mislim da će morati. Inače, nećemo doći u priliku da isprobamo plan.
<BR>&nbsp;&nbsp;&nbsp;&nbsp;&nbsp;Udruženim snagama, Kohinor i ja smo konačno ubedili Dori da pristane. Spakovali smo ono malo opreme što se dalo spasti, a koja je bila napolju. Odleteli smo nazad do klanca, spustili se i počeli sa pripremama za iskopavanje. Osećao sam se grozno... bio sam nadut, imao glavobolju, bio nespretan... pretpostavljam da je i Kohinor imao problema, mada moram priznati, nije se žalio. Zajedno smo stali da istovarujemo sanduk sa bušilicom.
<BR>&nbsp;&nbsp;&nbsp;&nbsp;&nbsp;I dok sam ga ja gurao odozgo, Kohinor ga je povukao odozdo... i težak sanduk se sručio na njega.
<BR>&nbsp;&nbsp;&nbsp;&nbsp;&nbsp;Nije ga ubio. Samo mu je pocepao odelo, slomio nogu i onesvestio ga, pobrinuvši se da mi više ne bude ni od kakve koristi pri iskopavanju na mestu C.
<BR>
<BR>&nbsp;&nbsp;&nbsp;&nbsp;&nbsp;XI
<BR>&nbsp;&nbsp;&nbsp;&nbsp;&nbsp;Prvo sam proverio bušilicu da vidim da li je oštećena. Zatim sam nekako vratio Kohinora u komoru vazdušnoplova.
<BR>&nbsp;&nbsp;&nbsp;&nbsp;&nbsp;Na to sam utrošio gotovu svu preostalu snagu; morao sam da se nosim sa udruženom težinom naših odela i tela, da sklonim bušilicu s puta, a moje opšte fizičko stanje ionako nije bilo sjajno. Ali uspeo sam.
<BR>&nbsp;&nbsp;&nbsp;&nbsp;&nbsp;Dori je bila izvrsna. Nije histerisala, niti je postavljala budalasta pitanja. Izvadili smo ga iz odela i pregledali.
<BR>&nbsp;&nbsp;&nbsp;&nbsp;&nbsp;Osam ili deset slojeva nogavice odela bilo je pocepano, ali dovoljno ih je još ostalo da spreče ulazak vazduha, ako već ne i sav pritisak. Bio je živ. U nesvesti, doduše, ali je disao. Prelom noge bio je složen, kost je izvirivala kroz meso koje je krvarilo. Krv mu je takođe curila iz usta i nosa i ispovraćao se u kacigu.
<BR>&nbsp;&nbsp;&nbsp;&nbsp;&nbsp;Sve u svemu, nikada nisam video stogodišnjaka, ili koliko god da mu je bilo godina, koji je gore izgledao... ali bio je živ. Izgleda da nije primio dovoljno toplote da mu se skuva mozak. Srce mu je i dalje kucalo... ovaj, čije god da je to bilo srce, ono je i dalje kucalo. Stavili smo mu obloge svuda po telu; krvarenje je prestalo samo od sebe, osim onog iz gadne rane na nozi.
<BR>&nbsp;&nbsp;&nbsp;&nbsp;&nbsp;O njoj je morao da se pobrine neko stručniji od nas. Dori je umesto mene pozvala vojni rezervat. Dobila je Amandu Malo Koleno koja ju je odmah spojila sa hirurgom u bazi, poručnikovicom Iv Markus. Dr Markus je bila prijateljica mog lekara; sreo sam je jednom ili dvaput i dala mi je nekoliko dobrih saveta.
<BR>&nbsp;&nbsp;&nbsp;&nbsp;&nbsp;U početku je poručnikovica Markus tražila da se spakujem i odmah dovedem Kohinora do nje. Odbio sam. Pružio sam joj zadovoljavajuće razloge za to... Nisam bio u stanju da pilotiram, tako da bi to bila gadna vožnja za Kohinora. Razume se da joj nisam otkrio prave razloge, to jest da ne želim da uđem u rezervat, jer bih posle morao grdno da objašnjavam zašto ponovo izlazim. Tako mi je ona na kraju, korak po korak, objasnila kako da se pobrinemo za ranu.
<BR>&nbsp;&nbsp;&nbsp;&nbsp;&nbsp;Lako sam sledio njena uputstva i uradio sve što mi je naredila: namestio sam kost, obložio ranu, nakljukao Kohinora antibioticima širokog dejstva, zatvorio ranu hirurškim koncem i lepkom za meso, našpricao zavoj svuda unaokolo i sipao gips. Time sam gotovo iscrpeo naše zalihe prve pomoći i utrošio otprilike jedan sat. Kohinor bi sigurno došao k sebi dok smo to radili, da mu nisam dao inekciju sa sredstvom za spavanje.
<BR>&nbsp;&nbsp;&nbsp;&nbsp;&nbsp;Stanje mu se zatim stabilizovalo. Nadalje mu je samo trebalo meriti puls, disanje i krvni pritisak, što je tražio hirurg, uz obećanje da ćemo ga veoma brzo vratiti u Vreteno. Kad je dr Markus završila, i dalje besna na mene što joj nisam odveo Kohinora da se igra s njim... mislim da joj se mnogo dopala ideja da zaseče telo čoveka sastavljenog gotovo u potpunosti od tuđih delova... ponovo se javila narednikovioca Mala Kolena.
<BR>&nbsp;&nbsp;&nbsp;&nbsp;&nbsp;Mogao sam pretpostaviti šta joj je na pameti: "Je li, dušo? Kako se to, u stvari, dogodilo?"
<BR>&nbsp;&nbsp;&nbsp;&nbsp;&nbsp;"Jedan ogromni Hiči iskočio je iz tla i ugrizao ga za nogu", rekoh joj. "Znam o čemu razmišljaš. Imaš pokvarenu maštu. Bio je to običan nesrećni slučaj."
<BR>&nbsp;&nbsp;&nbsp;&nbsp;&nbsp;"Svakako", odvrati ona. "Samo sam želela da ti kažem da te ni za šta ne krivim." Zatim je prekinula.
<BR>&nbsp;&nbsp;&nbsp;&nbsp;&nbsp;Dori se trudila da što bolje očisti starca... ne štedeći naše rezervne čaršave i peškire, pomislih, s obzirom da na mom vazduhoplovu nije bilo mašine za pranje veša. Ostavio sam je da se bakće oko toga i otišao da sebi spremim kafu, posle čega sam pripalio cigaretu i seo da smislim novi plan.
<BR>&nbsp;&nbsp;&nbsp;&nbsp;&nbsp;Kada je učinila sve što je mogla za Kohinora, počistila nered i bacila se na obavljanje preostalih važnih zadataka kao što je popravljanje šminke, već sam imao gotov odličan plan.
<BR>&nbsp;&nbsp;&nbsp;&nbsp;&nbsp;Prvi korak u njemu bio je da probudim Kohinora. Dao sam mu inekciju za buđenje.
<BR>&nbsp;&nbsp;&nbsp;&nbsp;&nbsp;Dori ga je lupkala i pričala mu dok nije došao k sebi. Nije bila od onih devojaka koje samo gunđaju. S druge, pak, strane malo sam joj pomogao. Nisam bio nežan kao ona. Čim mi se učinilo da je pri sebi, naterao sam ga da ustane, kako bi oprobao mišiće... mnogo pre no što je on to, u stvari, želeo. Po izrazu lica video sam da ga je sve bolelo. Svi mišići su funkcionisali, pa je čak mogao i da hoda, oslanjajući se na gips.
<BR>&nbsp;&nbsp;&nbsp;&nbsp;&nbsp;Bio je čak u stanju i da se osmehne. "Stare kosti", primeti on. "Znao sam da je trebalo da odem na još jednu rekalcifilaksiju. Eto šta se dogodi kada pokušaš da uštediš koji dolar."
<BR>&nbsp;&nbsp;&nbsp;&nbsp;&nbsp;Nezgrapno je seo, trepćući, sa nogom ispruženom ispred sebe. Zafrknuo je nosem kada je osetio smrad koji se širio od njega. "Izvinite što sam vam usvinjio vaš lepi, čisti vazduhoplov", dodade on.
<BR>&nbsp;&nbsp;&nbsp;&nbsp;&nbsp;"Nije to ništa. Želite li sami da završite sređivanje?"
<BR>&nbsp;&nbsp;&nbsp;&nbsp;&nbsp;Iznenađeno me je pogledao. "Pa, mislim da bih mogao, uskoro..."
<BR>&nbsp;&nbsp;&nbsp;&nbsp;&nbsp;"Učinite to odmah. Hteo bih sa oboje da porazgovaram."
<BR>&nbsp;&nbsp;&nbsp;&nbsp;&nbsp;Nije se bunio. Samo je ispružio ruku i Dori ju je prihvatila. Uz njenu pomoć pošao je, napola skakućući, prema kupaonici. Dori je već obavila najgori deo posla, očistivši ga pre no što se probudio, tako da je on sada samo malo ispljuskao lice i isprao usta. Izgledao je prilično dobro kada se vratio i zagledao u mene.
<BR>&nbsp;&nbsp;&nbsp;&nbsp;&nbsp;"U redu, Volterse, o čemu je reč? Dižemo ruke od svega i vraćamo se nazad?"
<BR>&nbsp;&nbsp;&nbsp;&nbsp;&nbsp;"Ne", odvratih. "Obavićemo stvar drugačije."
<BR>&nbsp;&nbsp;&nbsp;&nbsp;&nbsp;"On ne može, Odi!" povika Dori. "Pogledaj ga. A i odelo mu je u takvom stanju da napolju ne bi mogao da izdrži ni jedan sat, a još manje ako ti pomaže pri kopanju."
<BR>&nbsp;&nbsp;&nbsp;&nbsp;&nbsp;"Znam to, i zato ćemo morati da izmenimo plan. Sam ću da kopam. Vas dvoje odlazite odavde u vazduhoplovu."
<BR>&nbsp;&nbsp;&nbsp;&nbsp;&nbsp;"Oh, kakav junak", izgovori odrešito Kohinor. "Jeste li poludeli? Koga vi to zezate? To je posao za dvojicu."
<BR>&nbsp;&nbsp;&nbsp;&nbsp;&nbsp;"Prvi tunel sam sam otvorio, Kohinore."
<BR>&nbsp;&nbsp;&nbsp;&nbsp;&nbsp;"I vraćali se svaki čas u vazduhoplov da se rashladite. Svakako. To je nešto sasvim drugačije."
<BR>&nbsp;&nbsp;&nbsp;&nbsp;&nbsp;Oklevao sam. "Biće teže", priznadoh. "Ali ne i nemoguće. Usamljeni prospektori su i ranije izlazili nakraj sa tunelima, mada su problemi bili nešto drugačiji. Znam da će tih četrdeset osam časova biti gadni po mene, ali moramo pokušati... nemamo izbora."
<BR>&nbsp;&nbsp;&nbsp;&nbsp;&nbsp;"Nije tačno", usprotivi se Kohinor. Potapšao je Dori po stražnjici. "Ova devojka ima dobre mišiće. Nije krupna, ali je zdrava. Izmetnula se na svoju baku. Ne započinjite prepirku, Volterse. Razmislite malo. Ja ću upravljati vazduhoplovom; ona će vam pomoći. Dori neće biti u ništa većoj opasnosti nego vi; moći ćete da se smenjujete, što znači da ćete možda moći da završite pre no što se onesvestite od toplotne iscrpljenosti. Kakvi su vam izgledi ako pođete sami? Imate li ih uopšte?"
<BR>&nbsp;&nbsp;&nbsp;&nbsp;&nbsp;Na ovo poslednje nisam odgovorio. Ne znam zbog čega, ali njegov stav me je razbesneo. "Govorite kao da se ona tu ništa ne pita."
<BR>&nbsp;&nbsp;&nbsp;&nbsp;&nbsp;"Pa", primeti Dori, prilično slatko, "kada smo već kod toga, ne pitate se ni vi, Odi. Bojs je u pravu, cenim to što ste pokušali da budete kavaljer i da mi olakšate, ali iskreno govoreći, mislim da ću vam biti potrebna. Mnogo toga sam naučila. A ako vas zanima istina, izgledate mnogo gore od mene."
<BR>&nbsp;&nbsp;&nbsp;&nbsp;&nbsp;Progovorih što sam prezrivije i otresitije mogao. "Zaboravite na to. Uradićemo onako kako ja kažem. Oboje mi možete pomoći u toku narednog sata, dok se budem spremao. Zatim odlazite. Bez prepirke. Idemo."
<BR>&nbsp;&nbsp;&nbsp;&nbsp;&nbsp;E pa, napravio sam dve greške.
<BR>&nbsp;&nbsp;&nbsp;&nbsp;&nbsp;Prvo, nismo se spremili za jedan sat. Trebalo mi je više od dva, preznojio sam se... sa mene je počeo da se cedi bolestan, uljasti znoj... mnogo pre no što smo završili. Stvarno mi je bilo loše. Prošlo je ono vreme kada sam brinuo oko toga kako se osećam; bio sam samo nekako iznenađen i na neki način zahvalan svaki put kada bih primetio da mi srce još kuca.
<BR>&nbsp;&nbsp;&nbsp;&nbsp;&nbsp;Dori je bila jaka i orna za rad kao što je i obećala da će biti. Obavila je veći deo fizičkog posla, potpalila je iglo i razmestila opremu, Kohinor je proverio uređaje i još jednom ponovio preda mnom sve što treba da uradi kako bi pokrenuo vazduhoplov. Glatko je odbio da se vrati u Vreteno; rekao je da ne želi da se poigrava sa vremenom, kada može dvadeset četiri sata da prosedi nekoliko stotina kilometara odatle.
<BR>&nbsp;&nbsp;&nbsp;&nbsp;&nbsp;Zatim sam popio dve šolje jake kafe, bogato dopunjene džinom iz moje privatne zalihe, popušio poslednju cigaretu za izvesno vreme i pozvao vojni rezervat.
<BR>&nbsp;&nbsp;&nbsp;&nbsp;&nbsp;Amanda Mala Kolena po običaju je počela da flertuje, ali se zbunila kada sam joj kazao da napuštamo ovo mesto, mada nemamo tačno odredište; međutim, nije se bunila.
<BR>&nbsp;&nbsp;&nbsp;&nbsp;&nbsp;Zatim smo Dori i ja posrćući izišli iz komore i zatvorili je za sobom, ostavivši Kohinora vezanog na vozačevom sedištu.
<BR>&nbsp;&nbsp;&nbsp;&nbsp;&nbsp;To je bila druga greška koju sam počinio. Uprkos svemu što sam kazao, ipak smo uradili po Kohinorovom. Nijednom reči nisam pristao na to. Ali tako je ispalo.
<BR>&nbsp;&nbsp;&nbsp;&nbsp;&nbsp;Dori je na trenutak zastala pod pepeljastim nebom; izgledala je izgubljeno. Ali onda me je uhvatila za ruku i nas dvoje zaplivasmo kroz gust, uskovitlan vazduh prema zaklonu; našem poslednjem iglou. Setila se mojih uputstava o tome koliko je važno skloniti se od izduvnih gasova mlaznika. Unutra se priljubila uz tlo i nije se micala. Slika 35
<BR>&nbsp;&nbsp;&nbsp;&nbsp;&nbsp;Ja sam bio manje oprezan. To je bilo jače od mene. Morao sam videti. I tako sam, čim sam procenio na osnovu sjaja da mlaznici više nisu okrenuti pravo ka nama, podigao glavu i posmatrao Kohinora kako uzleće u kovitlacu pepela.
<BR>&nbsp;&nbsp;&nbsp;&nbsp;&nbsp;Nije to loše izveo. U postojećim uslovima, pod "lošim" sam smatrao potpuno uništenje vazduhoplova i smrt ili sakaćenje jedne ili više osoba. To je izbegao, ali čim je izišao iz kakvog-takvog zaklona koji je pružao usek zahvatili su ga naleti vetra i vazduhoplov je počelo divlje da poskakuje. Ova vožnja od svega nekoliko stotina kilometara na sever, kako bi izišao van dometa detekcije, biće za njega prilično gadna.
<BR>&nbsp;&nbsp;&nbsp;&nbsp;&nbsp;Dodirnuh Dori palcem i ona ustade. Gurnuo sam kabl za vezu u utikač na njenoj kacigi... radio je bio isključen da nas slučajno ne bi uhvatile patrole sa perimetra koje nećemo biti u stanju da vidimo.
<BR>&nbsp;&nbsp;&nbsp;&nbsp;&nbsp;"Još se niste predomislili?" upitah je.
<BR>&nbsp;&nbsp;&nbsp;&nbsp;&nbsp;Bilo je to prilično cinično pitanje, ali ona ga je dobro primila. Zakikotala se. Znao sam da se zakikotala, jer su nam se viziri dodirivali, pa sam mogao da joj vidim lice u senci kacige. Ali nisam mogao da čujem šta govori, jer se nije setila da okrene prekidač za glas, a kada je to konačno učinila, čuo sam samo: "... romantično, samo nas dvoje."
<BR>&nbsp;&nbsp;&nbsp;&nbsp;&nbsp;Nismo imali vremena za ćeretanje. Nervozno sam rekao: "Nemojmo više traćiti vreme. Ne zaboravite šta sam vam kazao. Imamo vazduha, vode i energije za četrdeset osam časova, i to je sve. Ne računajte ni na kakvu marginu. Voda nam može potrajati malo duže od ostalog, ali da biste preživeli potrebne su vam i druge dve stvari. Pokušajte da ne preterujete u poslu. Što vam metabolizam bude usporeniji, to će vaš sistem za izbacivanje imati manje posla. Ako pronađemo tunel i uđemo u njega, možda ćemo onda smeti da pojedemo malo onih zaliha tamo, spremljenih za nuždu... pod uslovom da je tunel nedirnut i da temperatura u njemu nije postala suviše visoka za nekoliko poslednjih stotina hiljada godina. Inače, ni ne pomišljajte na hranu. Kao ni na spavanje; možda, dok budu radile bušilice, možemo da odremamo malo, ali..."
<BR>&nbsp;&nbsp;&nbsp;&nbsp;&nbsp;"Ko sada traći vreme? Sve ste mi to već ranije kazali." Uprkos rečima, glas joj je još bio veseo.
<BR>&nbsp;&nbsp;&nbsp;&nbsp;&nbsp;I tako smo se uvukli u iglo i počeli sa radom.
<BR>&nbsp;&nbsp;&nbsp;&nbsp;&nbsp;Prvo smo morali da izbacimo deo otpadaka koji su već počeli da se gomilaju na mestu gde smo ostavili bušilicu da radi. Uobičajeno je bilo da se, posle određenog vremena, svrdla okrenu i puste da rade na drugu stranu. No, nismo mogli na taj način da trošimo vreme za bušenje; to bi značilo prekid u prosecanju otvora. Morali smo to da obavimo na teži način, ručno.
<BR>&nbsp;&nbsp;&nbsp;&nbsp;&nbsp;Bilo je teško. Kao prvo, toplotna odela nisu udobna. A još kada u njima morate da radite, onda je to prava mora. A kada je to što radite fizički posao koji morate obaviti na malom prostoru u pretrpanom iglou u kome se nalazi dvoje ljude i bušilica koja radi, to je onda gotovo nemoguće.
<BR>&nbsp;&nbsp;&nbsp;&nbsp;&nbsp;Ipak smo obavili stvar.
<BR>&nbsp;&nbsp;&nbsp;&nbsp;&nbsp;Kohinor me nije lagao kada je hvalio Dori. Nije bila ništa lošiji ortak od bilo kog muškarca s kojim sam radio. Međutim, nametalo se značajno pitanje: da li će to biti dovoljno. Jer iz minute u minut sve me je više izjedalo jedno drugo pitanje, a ono je glasilo: da li ja još vredim kao jedan muškarac.
<BR>&nbsp;&nbsp;&nbsp;&nbsp;&nbsp;Sam Bog zna koliko mi je bilo loše. Glavobolja me je satirala, a kada bih napravio kakav nagli pokret, samo što nisam gubio svest. Sve mi je to mirisalo na prognozu koju mi je postavio moj lekar. Obećali su mi tri nedelje pre no što me zadesi akutni hepatitis, ali nisu računali s tim da ću se satirati od posla. Morao sam pretpostaviti da sam već na prekovremenom.
<BR>&nbsp;&nbsp;&nbsp;&nbsp;&nbsp;A to je bila krajnje uznemirujuća pretpostavka.
<BR>&nbsp;&nbsp;&nbsp;&nbsp;&nbsp;Naročito po isteku prvih deset časova... kada sam shvatio da je naš otvor niže nego što su zvučna ispitivanja pokazala da se tunel nalazi... i kada se nisu pojavili nikakvi plavičasti otpaci.
<BR>&nbsp;&nbsp;&nbsp;&nbsp;&nbsp;Bušili smo suvu rupu.
<BR>
<BR>&nbsp;&nbsp;&nbsp;&nbsp;&nbsp;Da smo imali na raspolaganju dosta vremena i vazduhoplov u blizini, to bi predstavljalo tek razlog za nerviranje. Možda čak i veliko nerviranje, ali ne bi bila propast sveta. Značilo bi samo da se moram vratiti u vazduhoplov, oprati, naspavati, pojesti nešto i ponovo proveriti trag. Verovatno smo samo bušili na pogrešnom mestu. Pa dobro, naredni korak bi bilo bušenje na pravom mestu. Prouči teren, izaberi mesto, potpali drugi iglo, pusti u pogon bušilice i pokušaj, pokušaj ponovo.
<BR>&nbsp;&nbsp;&nbsp;&nbsp;&nbsp;To je ono što bismo uradili.
<BR>&nbsp;&nbsp;&nbsp;&nbsp;&nbsp;Ali na raspolaganju nismo imali nijednu od ovih pogodnosti. Nismo imali vazduhoplov. Nismo bili u prilici da jedemo, niti da se naspavamo. Ponestalo nam je igloa. Nismo imali gde da proverimo trag... i vreme nam je isticalo, a uz sve to, još sam se i ja iz trenutka u trenutak sve gore osećao.
<BR>&nbsp;&nbsp;&nbsp;&nbsp;&nbsp;Ispuzao sam iz igloa i seo u prvi zaklon od vetrova, zagledavši se u vetrovito žuto-zeleno nebo.
<BR>&nbsp;&nbsp;&nbsp;&nbsp;&nbsp;Sigurno je postojalo nešto što sam mogao da učinim, samo kada bih mogao da smislim šta.
<BR>&nbsp;&nbsp;&nbsp;&nbsp;&nbsp;Naredio sam sebi da mislim.
<BR>&nbsp;&nbsp;&nbsp;&nbsp;&nbsp;Da vidimo, rekoh u sebi. Da li bih možda mogao da iščupam iglo i premestim ga na neko drugo mesto?
<BR>&nbsp;&nbsp;&nbsp;&nbsp;&nbsp;Ne. To ne bi valjalo. Mogao sam da oslobodim iglo pomoću svrdla, ali istog trenutka kada više ne bi bio vezan za podlogu, vetrovi bi ga dohvatili i mogli bismo da se oprostimo od njega. Nikada više ne bih video taj iglo. Ionako nije postojao način da ga ponovo čvrsto spojim sa tlom.
<BR>&nbsp;&nbsp;&nbsp;&nbsp;&nbsp;A šta kažete na bušenje bez igloa?
<BR>&nbsp;&nbsp;&nbsp;&nbsp;&nbsp;Pretpostavljao sam da je to bilo moguće uraditi. Mada nije imalo nikakve svrhe. Zamislimo da imamo sreće i naletimo na tunel? Bez hermetičkog igloa koji bi sprečio onih devedeset hiljada milibara toplog, razornog vazduha da prodre unutra, uništili bismo sve krhko unutra, pre no što bismo stigli i da zavirimo.
<BR>&nbsp;&nbsp;&nbsp;&nbsp;&nbsp;Osetih da me je neko dodirnuo po ramenu i ugledah Dori pored sebe. Nije ništa pitala, niti je pokušala bilo šta da kaže. Pretpostavljam da je sve bilo jasno i da nije imalo šta da se kaže.
<BR>&nbsp;&nbsp;&nbsp;&nbsp;&nbsp;Po hronometru u mom odelu prošlo je trinaest časova. To je značilo da nam je ostalo još trideset i nešto pre no što Kohinor dođe po nas. Smatrao sam da nema svrhe provesti ih sedeći.
<BR>&nbsp;&nbsp;&nbsp;&nbsp;&nbsp;Ali, s druge strane, nisam znao ni šta bismo drugo mogli da radimo.
<BR>&nbsp;&nbsp;&nbsp;&nbsp;&nbsp;Razume se, pomislih, uvek mogu malo da odspavam... a onda sam se probudio i shvatio da sam upravo to i učinio.
<BR>
<BR>&nbsp;&nbsp;&nbsp;&nbsp;&nbsp;Dori je bila sklupčana pored mene; i ona je spavala.
<BR>&nbsp;&nbsp;&nbsp;&nbsp;&nbsp;Možda se pitate kako neko može da spava u termalnom vrtlogu na južnom polu. To i nije tako teško. Treba biti samo potpuno iscrpljen i krajnje očajan. Spavanje nije samo tkanje onog starog šarenog rukava, to je dobar način da se isključiš iz sveta kada je on suviše gadan da se suočiš s njim. Kao što je bio naš.
<BR>&nbsp;&nbsp;&nbsp;&nbsp;&nbsp;Međutim, Venera je možda bila poslednje pribežište puritanske etike. Na Veneri čovek radi. Oni koji se s tim ne slože, rano bivaju izdvojeni, jer ne prežive.
<BR>&nbsp;&nbsp;&nbsp;&nbsp;&nbsp;To je bilo ludo, razume se. Logika mi je govorila da sam već otpisan, ali osećao sam da moram nešto uraditi. Odvojio sam se od Dori, proverivši da li joj je odelo privezano za kariku u osnovi igloa, i ustao.
<BR>&nbsp;&nbsp;&nbsp;&nbsp;&nbsp;Morao sam i te kako da se napregnem da to izvedem. To je bilo dobro. Gotovo isto onako dobro kao i spavanje, da se misli skrenu sa sveta.
<BR>&nbsp;&nbsp;&nbsp;&nbsp;&nbsp;Palo mi je na pamet... priznajem da mi je to čak i tada izgledalo kao neverovatna mogućnost... da se nešto dobro dogodilo dok smo Dori i ja spavali. Na primer... oh, recimo... oh, možda je u tom tunelu bilo još osam do deset živih Hičija... možda su nas čuli kako kucamo i utvorili nam donji deo okna. Upuzao sam nazad u iglo da proverim nije li se to ipak možda dogodilo.
<BR>&nbsp;&nbsp;&nbsp;&nbsp;&nbsp;Nije. Nisu nam otvorili. Zavirio sam u okno da proverim, ali to je i dalje bila samo jedna slepa rupa koja se gubila u prljavom mraku izvan dometa svetiljke na mojoj kacigi. Opsovao sam negostoljubivost Hičija... i to što nisu postojali, pretpostavljam... i šutnuo nešto otpadaka u rupu na njihove odsutne glave.
<BR>&nbsp;&nbsp;&nbsp;&nbsp;&nbsp;Puritanska logika me je negde svrbela. Pitao sam se šta bi trebalo da radim. Nisam mogao mnogo šta da smislim. Da umrem? Svakako, ali već sam bio na najboljem putu i hitao sam ka takvom kraju što sam brže mogao. Zar nije postojalo ništa plodotvornije?
<BR>&nbsp;&nbsp;&nbsp;&nbsp;&nbsp;Puritanska etika me je podsetila da uvek treba ostaviti sve na svom mestu, onako kako si zatekao, pa sam stoga podigao bušilice sistemom od osam čekrka i ostavio ih da uredno vise dok sam ja nogom ubacivao otpatke u beskorisnu rupu. Kada sam napravio dovoljno prostora, seo sam i udubio se u misli.
<BR>&nbsp;&nbsp;&nbsp;&nbsp;&nbsp;Razmišljao sam o tome gde smo pogrešili... ne zato da bih to ispravio, naime, već više kao da se bavim kakvim starim šahovskim problemom. Kako to da smo promašili tunel?
<BR>&nbsp;&nbsp;&nbsp;&nbsp;&nbsp;Pošto sam pustio izvesno vreme da moj zamagljeni mozak radi, sinuo mi je odgovor.
<BR>&nbsp;&nbsp;&nbsp;&nbsp;&nbsp;To mora da je imalo veze sa osobinama autosoničnog traga. Ljudi poput Dori i Kohinora misle da je seizmički trag sličan podzemnim kartama centra Dalasa na kojima su prikazani svi kanalizacioni prolazi, korisni prolazi, vodovod i podzemna železnica, tako da ako vam zatreba da stignete do jednog od njih, treba samo da prokopate rupu tamo gde je obeleženo i odmah ćete naći to što ste tražili.
<BR>&nbsp;&nbsp;&nbsp;&nbsp;&nbsp;E pa, ovde nije baš tako. Moglo bi se reći da je trag više jedna verovatnoća. Javlja se u obliku svojevrsne maglovite približnosti. Iz trenutka u trenutak se nadograđuje, zahvaljujući odjecima iz tla. Liči na gomilu paučinastih senki i mnogo je širi nego što bi to bio bilo koji pravi tunel, a uz to su mu ivice vaoma nejasne. Kada pogledate u trag, svesni ste da vam on u najboljem slučaju govori da tamo ima nečega što stvara senke. Možda se isprečila kakva stena, ili je reč o džepu šljunka. S puno nade, ispostaviće se da je to tunel Hičija. Šta god da je, nalazi se tamo negde, ali ne možete znati tačno gde. Ako je tunel deset metara širok, što je poprilično za jedan tunel Hičija koji je služio samo kao veza, trag senke će sigurno pokazivati kao da je pedeset, a može izgledati i kao sto.
<BR>&nbsp;&nbsp;&nbsp;&nbsp;&nbsp;Gde onda treba kopati?
<BR>&nbsp;&nbsp;&nbsp;&nbsp;&nbsp;Tu dolazi do izražaja veština prospektora. Potrebno je osloniti se na obavešteno nagađanje.
<BR>&nbsp;&nbsp;&nbsp;&nbsp;&nbsp;Izvršiti iskopavanje tačno u geometrijskom središtu... ako ste u stanju da odredite gde se ono nalazi. To je najlakši način. Ili možete početi sa kopanjem tamo gde su senke najgušće, što rade najiskusniji prospektori. I taj način je dobar kao i svaki drugi.
<BR>&nbsp;&nbsp;&nbsp;&nbsp;&nbsp;Ali nije dovoljno dobar za mudrog, veštog, starog Odija Voltersa. Ja to radim na svoj način. Uvek se trudim da razmišljam kao Hičiji. Posmatram trag kao celinu i pokušavam da sagledam koje su to tačke Hičiji hteli da povežu. Zatim ih spojim zamišljenom linijom, onako kako bih ja postavio tunel da sam bio Hiči-inženjer zadužen za taj posao, i počnem da kopam na mestu sa koga bih inače krenuo. SLIKA 40
<BR>&nbsp;&nbsp;&nbsp;&nbsp;&nbsp;Upravo to sam i ovaj put učinio. Očigledno sam negde pogrešio.
<BR>&nbsp;&nbsp;&nbsp;&nbsp;&nbsp;Razume se, mogao sam pogrešiti i ako je taj trag predstavljao džep šljunka.
<BR>&nbsp;&nbsp;&nbsp;&nbsp;&nbsp;To je zaista bilo sasvim moguće rešenje, ali beskorisno. Ako tamo nikada nije ni postojao nikakav tunel, onda smo stvarno svi izvisili. Mene je zanimao neki odgovor koji mnogo više obećavao i sve mi se više činilo da u svom zamagljenom umu počinjem da ga nazirem.
<BR>&nbsp;&nbsp;&nbsp;&nbsp;&nbsp;Predstavio sam sebi trag onako kako je izgledao na monitoru. Spustio sam vazduhoplov najbliže što sam mogao tom mestu.
<BR>&nbsp;&nbsp;&nbsp;&nbsp;&nbsp;Što je značilo da nisam mogao baš tu i da počnem iskopavanja, jer se vazduhoplov nalazilo odozgo. Zato sam postavio iglo nekoliko metara uz padinu.
<BR>&nbsp;&nbsp;&nbsp;&nbsp;&nbsp;Počeo sam da podozrevam da je tih nekoliko metara bilo presudno.
<BR>&nbsp;&nbsp;&nbsp;&nbsp;&nbsp;To neodređeno naslućenje odgovaralo je neodređenom stanju moga uma. Objašnjavalo je sve. Divio sam se sam sebi što sam uspeo da u ovakvom stanju sve to skontam. Razume se, to ništa bitno nije menjalo na stvari. Da sam imao još jedan iglo, bio bih srećan da se vratim do mesta na kome je stajalo vazduhoplov i pokušam ponovo, pod pretpostavkom da dovoljno dugo poživim i sve to obavim.
<BR>&nbsp;&nbsp;&nbsp;&nbsp;&nbsp;Ali ovako, pošto nisam imao novi iglo, to je bilo nevažno.
<BR>&nbsp;&nbsp;&nbsp;&nbsp;&nbsp;I tako sam seo na ivicu mračnog otvora, s odobravanjem klimajući glavom sam sebi, jer sam problem rešio na veoma inteligentan način, mašući nogama i povremeno ubacujući pomalo otpadaka. Mislim da sam to radio jer sam želeo da umrem; sećam se da bi mi, s vremena na vreme, palo na pamet kako bi bilo najbolje da skočim u tu rupu i povučem za sobom otpatke.
<BR>&nbsp;&nbsp;&nbsp;&nbsp;&nbsp;Međutim, puritanska etika mi nije dozvoljavala da to i učinim.
<BR>&nbsp;&nbsp;&nbsp;&nbsp;&nbsp;Na taj bih način rešio jedino svoj problem. Time ne bih pomogao mladoj Doroti Kifer, koja je hrkala napolju u termalnom kovitlacu. Brinuo sam zbog Dorote Kifer. Želeo sam joj bolji život od nepouzdanog bavljenja nečasnim stvarima u Vretenu. Bila je suviše ljupka, mila i...
<BR>&nbsp;&nbsp;&nbsp;&nbsp;&nbsp;A onda mi je odjednom sinulo da je jedan od razloga mog neprijateljstva prema Bojsu Kohinoru bio taj što je Dori Kifer bila njegova, a ne moja.
<BR>&nbsp;&nbsp;&nbsp;&nbsp;&nbsp;Zanimljivo bi bilo malo o tome razmisliti. Pretpostavimo, pomislih, osećajući loš ukus u ustima i bolne udare u glavi... pretpostavimo da se Kohinorovo odelo sasvim pocepalo kada je bušilica pala na njega i da je ostao na mestu mrtav. Pretpostavimo (ako nastavimo u tom pravcu) da smo zatim pronašli tunel, koji je bio upravo onakav kakav smo tražili, posle čega smo se vratili u Vreteno i obogatili, a Dori i ja...
<BR>&nbsp;&nbsp;&nbsp;&nbsp;&nbsp;Proveo sam dosta vremena razmišljajući o tome šta smo sve Dori Kifer i ja mogli da uradimo da su stvari išle drugim putem i da se sve to ostvarilo.
<BR>&nbsp;&nbsp;&nbsp;&nbsp;&nbsp;Ali nisu i ništa od toga nije se ostvarilo.
<BR>
<BR>&nbsp;&nbsp;&nbsp;&nbsp;&nbsp;Šutnuo sam još malo otpadaka u otvor. Bio sam prilično uveren da se tunel morao nalaziti na svega nekoliko metara od mesta gde smo iskopali praznu rupu. Palo mi je na pamet da siđem dole i počnem rukama u rukavicama da kopam u tom pravcu.
<BR>&nbsp;&nbsp;&nbsp;&nbsp;&nbsp;U tom sam trenutku smatrao da je to dobra ideja.
<BR>&nbsp;&nbsp;&nbsp;&nbsp;&nbsp;Sada više nisam u stanju da razaberem šta je od svega toga bilo čisto sanjanje na javi, a šta bizarno samozavaravanje jednog veoma bolesnog čoveka. I dalje su mi se po glavi motale neke čudne stvari. Razmišljao sam o tome kako bi bilo lepo da se tamo unutra još nalaze Hičiji, pa kada se spustim u rupu i kopajući rukama stignem do prvog plavog zida, jednostavno pokucam, a oni mi otvore i puste me da uđem.
<BR>&nbsp;&nbsp;&nbsp;&nbsp;&nbsp;To bi bilo veoma lepo. Čak sam sebi i predstavio kako bi trebalo da izgledaju: prijateljski i poput bogova. Možda će nositi toge i ponuditi me mirišljavim vinima i retkim voćem. Možda će čak znati engleski, pa ću moći s njima da razgovaram i postavim im pitanja koja su mi se vrzmala po umu. "Hičiji, za šta vam, u stvari, služe molitvene lepeze?" mogao bih da ih priupitam. Ili: "Čujte, Hičiji, ne volim da dosađujem, ali imate li nešto u svojoj medicinskoj torbi što bi me spasilo da ne umrem?" Ili: "Hičiji, izvinite što smo vam isprljali dvorište, potrudiću se da ga počistim."
<BR>&nbsp;&nbsp;&nbsp;&nbsp;&nbsp;Možda me je ta poslednja misao nagnala da nastavim da guram otpatke nazad u rupu. Nisam imao šta drugo da radim. Ko zna, možda bi im se to dopalo.
<BR>&nbsp;&nbsp;&nbsp;&nbsp;&nbsp;Posle izvesnog vremena napunio sam više od pola rupe i ponestalo mi je otpadaka, ostali su samo oni koje smo izbacili iz igloa. Nisam imao snage da odem po njih. Potražio sam novu zanimaciju. Ponovo sam namestio svrdla, promenio istupljene oštrice poslednjim novim, oštrim koje smo imali i uperio ih naniže, pod uglom od dvadeset stepeni od prvobitnog, niz kosinu; zatim sam ih uključio.
<BR>&nbsp;&nbsp;&nbsp;&nbsp;&nbsp;Tek kada sam primetio da Dori stoji pored mene i pomaže mi da usmerim svrdla koja su bušila prve metre, shvatio sam da sam stvorio plan. Nisam se toga sećao. Nisam se čak sećao ni kad se Dori probudila i ušla u iglo.
<BR>&nbsp;&nbsp;&nbsp;&nbsp;&nbsp;To verovatno nije bio loš plan, pomislih. Zašto da ne pokušamo da bušimo iskosa? Šta smo drugo mogli da radimo da ubijemo vreme?
<BR>&nbsp;&nbsp;&nbsp;&nbsp;&nbsp;Ništa. I zato smo bušili.
<BR>&nbsp;&nbsp;&nbsp;&nbsp;&nbsp;Kada su bušilice prestale da nam podrhtavaju u rukama i nastavile smireno da nagrizaju stenu, tako da smo mogli da ih pustimo, raščistio sam prostor na jednoj strani igloa i izvesno vreme proveo izbacujući otpatke.
<BR>&nbsp;&nbsp;&nbsp;&nbsp;&nbsp;A onda smo jednostavno tamo seli i stali da posmatramo bušilice kako izbacuju opiljke stene iz nove rupe. Ćutali smo.
<BR>&nbsp;&nbsp;&nbsp;&nbsp;&nbsp;Uskoro sam ponovo zaspao.
<BR>&nbsp;&nbsp;&nbsp;&nbsp;&nbsp;Probudio sam se tek kada mi je Dori zakucala po kacigi. Bili smo zatrpani otpacima. Sijale su plavičastim sjajem, tako jarkim da su me oči zabolele.
<BR>&nbsp;&nbsp;&nbsp;&nbsp;&nbsp;Svrdla mora da su otprilike već jedan sat nagrizala zid Hičija. Već su uspela malo da ga ogule.
<BR>&nbsp;&nbsp;&nbsp;&nbsp;&nbsp;Kada smo pogledali nadole, razabrali smo okruglo, sjajno, plavo oko tunela. Pravi lepotan.
<BR>&nbsp;&nbsp;&nbsp;&nbsp;&nbsp;Ćutali smo.
<BR>&nbsp;&nbsp;&nbsp;&nbsp;&nbsp;Uspeo sam nekako da se, šutirajući i migoljeći se, probijem do izlaza iz igloa. Zatvorio sam vrata i hermetički ih zatvorio, pošto sam prethodno izbacio nekoliko kubnih metara stene.
<BR>&nbsp;&nbsp;&nbsp;&nbsp;&nbsp;Posle toga sam počeo da preturam po gomili otpada u potrazi za let-lampama.
<BR>&nbsp;&nbsp;&nbsp;&nbsp;&nbsp;Konačno sam ih pronašao. Nekako. I najzad sam uspeo da ih postavim i stavim u dejstvo.
<BR>&nbsp;&nbsp;&nbsp;&nbsp;&nbsp;Sklonili smo se van dometa pošto sam ih potpalio. Posmatrao sam sjajnu mrlju svetlosti koja je iskočila iz otvora i stala da obrazuje šare na krovu igloa.
<BR>&nbsp;&nbsp;&nbsp;&nbsp;&nbsp;Zatim je usledio iznenadni, kratki vrisak gasa i čangrljanje kada se oslobodio donji deo rupe.
<BR>&nbsp;&nbsp;&nbsp;&nbsp;&nbsp;Doprli smo do hičijevskog tunela.
<BR>&nbsp;&nbsp;&nbsp;&nbsp;&nbsp;Bio je nedirnut i čekao nas je. Naš je tunel bio lepotan, i to netaknut. Razdevičili smo ga s puno ljubavi i poštovanja i ušli u njega.
<BR>
<BR>&nbsp;&nbsp;&nbsp;&nbsp;&nbsp;XII
<BR>&nbsp;&nbsp;&nbsp;&nbsp;&nbsp;Mora da sam se ponovo onesvestio, jer kada sam shvatio gde se nalazim, već sam bio na podu tunela. Kaciga mi je bila otvorena, a bočni zipovi na toplotnom odelu raskopčani. Udisao sam ustajao, smrdljiv vazduh koji mora da je bio star bar četvrt miliona godina i upravo je i odisao tolikom starošću.
<BR>&nbsp;&nbsp;&nbsp;&nbsp;&nbsp;Ali to je ipak bio vazduh.
<BR>&nbsp;&nbsp;&nbsp;&nbsp;&nbsp;Bio je gušći nego normalni zemaljski vazduh i s mnogo manje vlage; međutim, parcijalni pritisak kiseonika bio je otprilike isti. Dokazao sam to time što sam ga udisao, a još nisam umro.
<BR>&nbsp;&nbsp;&nbsp;&nbsp;&nbsp;Pored mene na podu ležala je Dori Kifer.
<BR>&nbsp;&nbsp;&nbsp;&nbsp;&nbsp;I njena kaciga bila je otvorena. Plava svetlost koju su zračili zidovi Hičija nije išla u prilog njenom tenu, tako da je izgledala sablasno kako to samo može jedna lepa devojka. U prvi mah nisam znao da li diše. Ali uprkos njenom izgledu, puls je bio tu, a i pluća su funkcionisala; kada je osetila da je dodirujem, otvorila je oči.
<BR>&nbsp;&nbsp;&nbsp;&nbsp;&nbsp;"Bože, osećam se kao da me je neko prebio", reče ona. "Ali uspeli smo!"
<BR>&nbsp;&nbsp;&nbsp;&nbsp;&nbsp;Ništa nisam kazao. Ona je sve rekla. Sedeli smo i blesavo se cerili jedno drugome, slični maskama koje se prave za Dan mrtvih, obasjani plavim hičijevskim sjajem.
<BR>&nbsp;&nbsp;&nbsp;&nbsp;&nbsp;U tom trenutku ništa drugo nisam mogao. Glava mi je bila suviše laka. Imao sam problema da shvatim da sam uopšte živ. Nisam želeo da tu nesigurnu činjenicu dovedem u opasnost time što ću se motati unaokolo.
<BR>&nbsp;&nbsp;&nbsp;&nbsp;&nbsp;Međutim, nije mi bilo ugodno i posle nekoliko trenutaka shvatio sam da mi je strašno vruće. Zatvorio sam kacigu kako bih smanjio prodor toplote; međutim, smrad u njoj bio je takav da sam je ponovo otvorio, pretpostavivši da je bolje trpeti vrućinu.
<BR>&nbsp;&nbsp;&nbsp;&nbsp;&nbsp;A onda sam se zapitao kako to da je toplota bila samo neprijatna, umesto da bude pogubna.
<BR>&nbsp;&nbsp;&nbsp;&nbsp;&nbsp;Energija se sporo prenosi kroz površinski sloj materijala od koga su Hičiji pravili zidove, ali ta sporost se ne meri stotinama hiljada godina. Moj tužni, bolesni, stari mozak izvesno vreme je okretao tu misao i konačno se sapleo o zaključak: donedavno, možda do pre nekoliko vekova ili hiljada godina najviše, ovaj tunel se veštački hladio. Što znači, mudro sam zaključio, da ovde negde mora da se nalazi kakvo-takvo automatsko postrojenje. Auh, to bi već samo po sebi vredelo naći. Bez obzira na to u kakvom je stanju, to bi mogla biti jedna od onih stvari na kojima se zasnivaju bogatstva...
<BR>&nbsp;&nbsp;&nbsp;&nbsp;&nbsp;To me je podsetilo zbog čega smo uopšte dolazili ovamo. Pogledao sam niz hodnik i uz njega, žudno očekujući da ugledam hičijevsko blago koje bi nam svima pomoglo da se ponovo oporavimo.
<BR>
<BR>&nbsp;&nbsp;&nbsp;&nbsp;&nbsp;Dok sam išao u školu u Amarilo Centralu, najviše sam voleo učiteljicu-bogalja, gospođicu Stivenson. Imala je običaj da nam priča priče iz Balfinča i Homera.
<BR>&nbsp;&nbsp;&nbsp;&nbsp;&nbsp;Gospođica Stivenson mi je pokvarila ceo jedan vikend tužnom pričom o nekom Grku koji je od svega najviše želeo da postane bog. Mislio sam da je to bio uobičajeni naum za jednog bistrog, mladog Grka toga doba, mada nisam siguran kako su često u tome uspevali. Ovaj je krenuo oštro i uspeo da napravi nekoliko velikih koraka po lestvici... već je bio kralj, u nekom malom mestu u Lidiji... ali želeo je više od toga. Želeo je da postane božanstvo. Bogovi su mu čak dozvolili da se popne na Olimp i izgledalo je kao da je uspeo... dok nije zabrljao.
<BR>&nbsp;&nbsp;&nbsp;&nbsp;&nbsp;Ne sećam se pojedinosti, osim da je to što je učinio bilo u vezi sa psom i nekim gadnim trikom kojim se poslužio da bi naveo nekog boga da pojede vlastitog sina. (Pretpostavljam da su ti Grci imali veoma primitivne ideje o tome šta je smešno, a šta ne.) Šta god da je uradio, kaznili su ga. Osudili su ga na samicu... na večnost... kaznu je služio stojeći do grla u hladnom jezeru u paklu, ali nije mogao da pije. Čim bi rastvorio usne, voda bi se povlačila. Ime tog dase bilo je Tantal... i ja sam se sada u ovom tunelu Hičija osećao slično njemu.
<BR>&nbsp;&nbsp;&nbsp;&nbsp;&nbsp;Pronašli smo blago koje smo tražili. Ali nismo mogli do njega.
<BR>&nbsp;&nbsp;&nbsp;&nbsp;&nbsp;Izgleda da tunel koji smo prokopali ipak nije bio glavni. Bila je to neka vrsta skretanja pod pravim uglom u samom tunelu, koje je bilo blokirano na oba kraja.
<BR>&nbsp;&nbsp;&nbsp;&nbsp;&nbsp;"Šta misliš da je to?" upitala je Dori, pokušavajući da zaviri između metalnih ploča Hičija pred nama, teških po deset tona. "Misliš li da bi to moglo biti oružje o kome si pričao?"
<BR>&nbsp;&nbsp;&nbsp;&nbsp;&nbsp;Zatreptao sam zamagljenim očima. Tamo je bilo mašina svih vrsta, nepravilnih gomila stvari koje su mogle predstavljati kontejnere za neke druge stvari, kao i nekih predmeta koji su izgleda istrulili i prosuli svoju sadržinu, takođe istrulelu, na pod. Ali mi nismo imali snage da stignemo do toga.
<BR>&nbsp;&nbsp;&nbsp;&nbsp;&nbsp;Stajao sam, kacige prislonjene uz jednu od ploča, osećajući se poput Alise koja proviruje u sićušnu baštu, a nema bočicu "popij-me". "Zasigurno znam samo to", rekoh, "da ovde ima više stvari nego što je iko ikada ranije pronašao."
<BR>&nbsp;&nbsp;&nbsp;&nbsp;&nbsp;Zatim sam se srušio, iscrpljen i bolestan, pa ipak veoma zadovoljan svetom.
<BR>&nbsp;&nbsp;&nbsp;&nbsp;&nbsp;Dori se spusti pored mene, ispred te zabravljene kapije koja je vodila u raj, i ostadosmo tako malo da se odmorimo.
<BR>&nbsp;&nbsp;&nbsp;&nbsp;&nbsp;"Baka bi bila zadovoljna", promrmlja ona.
<BR>&nbsp;&nbsp;&nbsp;&nbsp;&nbsp;"Oh, svakako", složih se, osećajući se pomalo kao da sam pijan. "Baka?"
<BR>&nbsp;&nbsp;&nbsp;&nbsp;&nbsp;"Moja baka", objasni ona, a onda sam se možda ponovo onesvestio. Kada sam joj opet začuo glas, pričala je o tome kako je njena baka odbila da se uda za Kohinora, veoma, veoma davno. Izgleda da je to bilo važno Doroti Kifer, pa sam pokušao učtivo da obratim pažnju na ono što je govorila, ali neke stvari nisu imale puno smisla.
<BR>&nbsp;&nbsp;&nbsp;&nbsp;&nbsp;"Stani malo", prekinuh je. "Nije ga htela jer je bio siromašan?"
<BR>&nbsp;&nbsp;&nbsp;&nbsp;&nbsp;"Ne, ne! Ne zato što je bio siromašan, mada je zaista bio. Već zato što se spremao da pođe na naftonosna polja, a ona je želela da se uda za nekog postojanijeg. Kao što je bio moj deda. I tako, kada je Bojs pre otprilike godinu dana navratio..."
<BR>&nbsp;&nbsp;&nbsp;&nbsp;&nbsp;"Zaposlio te je", dodadoh, klimnuvši kako bih joj pokazao da je slušam, "kao svoju devojku."
<BR>&nbsp;&nbsp;&nbsp;&nbsp;&nbsp;"Ne, do đavola!" reče ona, iznervirano. "Zaposlio me je u svom uredu. Ovo drugo... do toga je došlo kasnije. Zaljubili smo se."
<BR>&nbsp;&nbsp;&nbsp;&nbsp;&nbsp;"Oh, da, svakako", primetih. Nisam želeo da započnem prepirku."
<BR>&nbsp;&nbsp;&nbsp;&nbsp;&nbsp;Ona ukočeno reče: "On je zaista jedan fini čovek, Odi. Van posla, mislim. I sve bi učinio za mene."
<BR>&nbsp;&nbsp;&nbsp;&nbsp;&nbsp;"Mogao se oženiti tobom", istakoh, samo zato da razgovor ne bi zamro.
<BR>&nbsp;&nbsp;&nbsp;&nbsp;&nbsp;"Ne, Odi", ozbiljno odvrati ona, "nije mogao. Želeo je da se venčamo. Ja sam ta koja je rekla ne."
<BR>&nbsp;&nbsp;&nbsp;&nbsp;&nbsp;Odbila je sav taj novac? Zatreptao sam. Nisam morao da je pitam; znala je šta me zanima.
<BR>&nbsp;&nbsp;&nbsp;&nbsp;&nbsp;"Kada se udam", nastavi ona, "želim decu, a Bojs nije ni hteo da čuje o tome. Rekao je da sam ga uhvatila kada je bio puno mlađi, možda sedamdeset pet ili osamdeset, možda bi i rizikovao, ali sada je suviše star da podiže porodicu."
<BR>&nbsp;&nbsp;&nbsp;&nbsp;&nbsp;"Onda bi trebalo da se pobrineš za zamenu, je li tako?"
<BR>&nbsp;&nbsp;&nbsp;&nbsp;&nbsp;Pogledala me je pri onom plavičastom osvetljenju. "Potrebna sam mu", odvratila je jednostavno. "Sada više nego ikada."
<BR>&nbsp;&nbsp;&nbsp;&nbsp;&nbsp;Malo sam razmislio o tome. A onda mi je palo napamet da proverim vreme.
<BR>&nbsp;&nbsp;&nbsp;&nbsp;&nbsp;Prošlo je skoro četrdeset šest časova od kada nas je ostavio. Uskoro je trebalo da se vrati.
<BR>&nbsp;&nbsp;&nbsp;&nbsp;&nbsp;A ako se vrati dok se ovuda teturamo... polako mi je, kao kroz maglu, dopiralo do svesti... devedeset hiljada milibara otrovnog gasa sručiće se na nas. Ubiće nas ako nam odela budu raskopčana. Takođe će oštetiti naš nedirnuti tunel. Korozija nastala pri toj imploziji gasa lako bi mogla uništiti sve te divne stvari iza prepreke.
<BR>&nbsp;&nbsp;&nbsp;&nbsp;&nbsp;"Moramo se vratiti", rekoh Dori, pokazavši joj koliko je sati. Osmehnula se.
<BR>&nbsp;&nbsp;&nbsp;&nbsp;&nbsp;"Samo nakratko", reče ona i mi ustadosmo, bacismo poslednji pogled na to Tantalovo blago iza rešetaka i vratismo se kroz rupu do igloa.
<BR>&nbsp;&nbsp;&nbsp;&nbsp;&nbsp;Posle veselog plavog sjaja u tunelu Hičija, iglo nam je izgledao pretpaniji i bedniji nego ikad ranije.
<BR>&nbsp;&nbsp;&nbsp;&nbsp;&nbsp;Što je bilo još gore, moj zamagljeni mozak naterao me je da se prisetim kako čak ne bismo smeli da ostanemo ni u iglou. Kohinor će se možda setiti da zatvori ulaz u deo kroz koji se prolazilo puzeći kao i ulaz u sam iglo kada stigne... što je trebalo da bude svakog trenutka... ali mogao je i da se ne seti da to učini. Nisam smeo da dopustim da topli udar vazduha zapahne naše lepotice.
<BR>&nbsp;&nbsp;&nbsp;&nbsp;&nbsp;Pokušao sam da smislim način da začepim otvor, možda tako što ću ponovo vratiti unutra sve otpatke, ali iako mi mozak nije baš najbolje funkcionisao, shvatio sam da bi to bilo glupo.
<BR>&nbsp;&nbsp;&nbsp;&nbsp;&nbsp;Jedini način da rešimo taj problem bio je da ga sačekamo napolju na vetrom šibanoj površini Venere. Jedina nam je uteha bila to što nećemo još dugo morati da čekamo. Ružna strana svega toga bila je, pak, ta što nismo bili opremljeni za dugo čekanje. Mali brojčanik sata koji se nalazio pored merača što su kontrolisali sisteme za održavanje života - brojčanik čije su kazaljke već duboko zagazile u oblast obojenu crveno - pokazivao je da je Kohinor već trebalo da stigne.
<BR>&nbsp;&nbsp;&nbsp;&nbsp;&nbsp;Međutim, njega nije bilo.
<BR>&nbsp;&nbsp;&nbsp;&nbsp;&nbsp;Upuzao sam sa Dori u prilazni hodnik koji se zatvarao na oba kraja, zatvorio nas unutra i prepustio se čekanju.
<BR>&nbsp;&nbsp;&nbsp;&nbsp;&nbsp;Osetio sam neko grebanje po kacigi i ugledao Dori kako se priključuje. "Odi, strašno sam umorna", reče ona. Nije se žalila, samo me je obaveštavala o nečemu što je smatrala da treba da znam.
<BR>&nbsp;&nbsp;&nbsp;&nbsp;&nbsp;"Možeš i da odspavaš", rekoh joj. "Ja ću stražariti. Kohinor samo što nije došao, probudiću te."
<BR>&nbsp;&nbsp;&nbsp;&nbsp;&nbsp;Pretpostavljam da je poslušala moj savet, jer je skliznula na tle, zastavši samo kako bi mi dozvolila da izvučem gajtan za razgovor iz svoje kacige. Zatim se ispružila pored spojnica koje su vezivale iglo sa tlom i pustila me da na miru razmislim.
<BR>&nbsp;&nbsp;&nbsp;&nbsp;&nbsp;Nisam joj bio zahvalan na tome. Nimalo mi se nije svidelo ono o čemu sam počeo da razmišljam.
<BR>&nbsp;&nbsp;&nbsp;&nbsp;&nbsp;Kohinor i dalje nije dolazio.
<BR>&nbsp;&nbsp;&nbsp;&nbsp;&nbsp;Pokušao sam da shvatim šta bi to trebalo da znači. Razume se, moglo je biti mnogo razloga za njegovo kašnjenje. Mogao se izgubiti. Mogla ga je privesti vojska. Mogao se srušiti.
<BR>&nbsp;&nbsp;&nbsp;&nbsp;&nbsp;Međutim, postojala je jedna mnogo gadnija mogućnost, koja je, kako mi se činilo, imala više smisla od ostalih.
<BR>&nbsp;&nbsp;&nbsp;&nbsp;&nbsp;Merač vremena pokazivao je da kasni već skoro pet časova, a merači sistema za održavanje života obaveštavali su me da samo što nismo ostali bez energije, kao i bez vazduha, dok vode već odavno nismo imali. Da nismo nekoliko časova udisali preostale gasove iz tunela, štedeći vazduh u rezervoarima, do sada bismo već bili mrtvi.
<BR>&nbsp;&nbsp;&nbsp;&nbsp;&nbsp;Kohinor nije mogao znati da ćemo pronaći vazduh koji je mogao da se udiše u tunelu Hičija. Mora da je verovao da smo mrtvi.
<BR>&nbsp;&nbsp;&nbsp;&nbsp;&nbsp;Taj me čovek nije lagao. Lepo mi je kazao da ne ume da gubi.
<BR>&nbsp;&nbsp;&nbsp;&nbsp;&nbsp;I tako je odlučio da ne izgubi.
<BR>&nbsp;&nbsp;&nbsp;&nbsp;&nbsp;Uprkos mom zamagljenom umu, bilo mi je jasno šta se dogodilo u njegovom. Kada se našao u škripcu, pokvarenjak u njemu isplivao je na površinu. Smislio je završni manevar koji će mu omogućiti da uprkos svim doživljenim porazima iziđe kao pobednik.
<BR>&nbsp;&nbsp;&nbsp;&nbsp;&nbsp;Mogao sam da ga zamislim, kao da sam bio s njim u vazduhoplovu. Posmatra časovnike dok se naši životi bliže kraju. Sprema sebi otmeni ručak. Možda pušta do kraja baletsku muziku Čajkovskog, dok čeka da poumiremo.
<BR>&nbsp;&nbsp;&nbsp;&nbsp;&nbsp;Ta pomisao nije mi bila zastrašujuća. Ionako sam bio na pragu smrti, razlika je bila samo u tehničkom vidu umiranja... a i toplotno odelo me je već toliko izmorilo da sam jedva čekao bilo kakvo izbavljenje, makar i ono konačno.
<BR>&nbsp;&nbsp;&nbsp;&nbsp;&nbsp;Međutim, ovde nije reč bila samo o meni.
<BR>&nbsp;&nbsp;&nbsp;&nbsp;&nbsp;Već i o devojci. Jedina sićušna racionalna misao koja se zadržala u mom napola otrovanom mozgu bila je ta da nije bilo fer od Kohinora da nas oboje pusti da umremo. Mene, da, u redu; jasno mi je bilo da sam iz njegove tačke gledanja bio potrošna roba. Nju, ne.
<BR>&nbsp;&nbsp;&nbsp;&nbsp;&nbsp;Shvatio sam da moram nešto učiniti i pošto sam razmotrio šta bi to moglo biti, počeo sam da lupkam po njenom odelu dok se nije malo pomerila. Posle kraćeg razgovora preko spojeva za zvuk ubedio sam je da mora da se vrati u tunel gde je bar mogla da diše.
<BR>&nbsp;&nbsp;&nbsp;&nbsp;&nbsp;A onda sam se spremio za Kohinorov povratak.
<BR>&nbsp;&nbsp;&nbsp;&nbsp;&nbsp;On nije znao dve stvari. Nije znao da smo pronašli vazduh koji je mogao da se udiše i nije znao da možemo da iskoristimo baterije iz bušilice radi dobijanja dodatne energije.
<BR>&nbsp;&nbsp;&nbsp;&nbsp;&nbsp;I pored sveg komešanja u glavi, još sam bio u stanju toliko da mislim. Mogao sam da ga iznenadim... ako uskoro dođe. Mogao sam da preživim još nekoliko časova...
<BR>&nbsp;&nbsp;&nbsp;&nbsp;&nbsp;A onda, kada dođe, uveren da će nas zateći mrtve, da vidi šta smo to pronašli za njega, ja ću ga sačekati.
<BR>
<BR>&nbsp;&nbsp;&nbsp;&nbsp;&nbsp;Došao je.
<BR>&nbsp;&nbsp;&nbsp;&nbsp;&nbsp;Mora da je doživeo strašan šok kada je ušao u ulazni deo igloa sa francuskim ključem u ruci, nagnuo se nad mene i video da sam još živ i sposoban da se pomerim, a očekivao je da će zateći samo reš pečeno meso.
<BR>&nbsp;&nbsp;&nbsp;&nbsp;&nbsp;Ako sam i imao neke sumnje u pogledu njegovih namera, one su bile razvejane kada je istog časa zamahnuo ka mojoj kacigi. Ni godine, slomljena noga i iznenađenje nisu mu nimalo usporili reflekse. Međutim, morao je da promeni položaj kako bi mogao dobro da zamahne u skučenom prostoru kroz koji se moglo proći samo puzeći, a kako ne samo da sam bio živ, već i gotovo pri svesti, uspeo sam na vreme da se otkotrljam. U rukama sam već držao spremnu bušilicu.
<BR>&nbsp;&nbsp;&nbsp;&nbsp;&nbsp;Zarila mu se u grudi.
<BR>&nbsp;&nbsp;&nbsp;&nbsp;&nbsp;Nisam mogao da mu vidim lice, ali mogu da zamislim izraz na njemu.
<BR>&nbsp;&nbsp;&nbsp;&nbsp;&nbsp;Posle toga, trebalo je obaviti samo pet šest nemogućih stvari istovremeno. Izvući Dori iz tunela i prebaciti je u vazduhoplov. Zatim se uvući unutra za njom, zatvoriti vrata i odrediti kurs. Sve te nemoguće stvari... i još jednu, koju je bilo teže izvesti od bilo koje druge, ali koja je za mene bila veoma važna. Dori nije znala zašto sam zahtevao da ponesemo i Kohinorovo telo. Verovatno je pomislila da želim da odam poštu mrtvome i ja je u tom trenutku nisam ispravio.
<BR>&nbsp;&nbsp;&nbsp;&nbsp;&nbsp;Dokrajčio sam vazduhoplov kada smo se spustili, ali bili smo u odelima i dobro vezani kaiševima, tako da su nas ljudi koji su izišli iz Vretena da vide u čemu je stvar zatekli oboje žive.
<BR>
<BR>&nbsp;&nbsp;&nbsp;&nbsp;&nbsp;XIII
<BR>&nbsp;&nbsp;&nbsp;&nbsp;&nbsp;Tri dana su morali da me krpe i oporavljaju od gubitka tečnosti pre no što su uopšte pomislili da mi zamene jetru. Bilo je pravo čudo što je izdržala sve kroz šta je prošla; odmah su je izvadili i priključili na pumpe za hranjenje. Kada je bila spremna da mi je transplantiraju, bila joj je ukroćena i alergenska priroda, tako da nije bila ništa gora od bilo koje druge jetre... u svakom slučaju bila je dovoljno dobra da me održi u životu.
<BR>&nbsp;&nbsp;&nbsp;&nbsp;&nbsp;Najveći deo vremena držali su me pod sedativima. Nadrilekari su me budili svakih nekoliko časova da bi me podučili kako da pratim hepatičke tokove... rekli su mi da mi nova jetra uopšte nije potrebna ako ne znam kako da je koristim... drugi su me opet budili da bi mi postavljali pitanja, ali sve to kao da se zbivalo u snu. U to vreme baš nisam mnogo želeo da budem budan. To je značilo da će mi biti muka, da ću osećati bolove i da će me gnjaviti, tako da sam priželjkivao stare, dobre dane... kada bi mi jednostavno dali anesteziju i obavili stvar do kraja... Samo, razume se, ako bi mi se vratili stari, dobri dani, ja bih umro.
<BR>&nbsp;&nbsp;&nbsp;&nbsp;&nbsp;Četvrtog dana više nisam imao gotovo nikakve bolove... osim kada bih se pokrenuo. Čak su mi dozvoljavali da uzimam tečnost kroz usta, umesto na drugi način.
<BR>&nbsp;&nbsp;&nbsp;&nbsp;&nbsp;Shvatio sam da ću još izvesno vreme poživeti. To su bile stvarno dobre vesti i kada sam jednom u to poverovao, počeo sam više da se zanimam za ono što se događalo oko mene.
<BR>&nbsp;&nbsp;&nbsp;&nbsp;&nbsp;Nadriordinacija je bila u prolećnom raspoloženju, na čemu sam mu bio zahvalan. Razume se, u Vretenu nema smene godišnjih doba, ali ti nadrilekari su sentimentalni kada su u pitanju tradicija i veze sa Matičnom Planetom, pa zato stvaraju godišnja doba sebe radi. Ovo trenutno sačinjavali su prizori paperjasto belih oblaka koji su poigravali po zidovima, dok je vazduh koji su ubacivali ventilatori mirisao na ljiljane i zeleno lišće.
<BR>&nbsp;&nbsp;&nbsp;&nbsp;&nbsp;"Srećno proleće", rekoh dr Morijusu dok me je pregledao.
<BR>&nbsp;&nbsp;&nbsp;&nbsp;&nbsp;"Zaveži", obrecnu se on. Pomerio je nekoliko igala kojima je moj trbuh služio kao jastučić, posmatrajući očitavanja na monitoru. "Hm", promrmlja on.
<BR>&nbsp;&nbsp;&nbsp;&nbsp;&nbsp;"Drago mi je što tako misliš", primetih.
<BR>&nbsp;&nbsp;&nbsp;&nbsp;&nbsp;Nije se obazreo na moju primedbu. Dr Morijus ne voli duhovit razgovor, osim ako on nije njegov začetnik. Napućio je usne i izvukao nekoliko igala. "Pa, da vidimo, Volterse. Izvadili smo odvod za slezinu. Tvoja nova jetra dobro radi... nema znakova odbacivanja... ali ne izbacuješ dovoljno brzo otpadne materije kroz nju, kao što bi trebalo. Moraćeš malo da poradiš na tome. Vratili smo ti jone na nivo kakvog-takvog ljudskog bića, uglavnom su ti svi delovi tela ponovo došli do izvesne količine vlage. Sve u svemu", reče on, češkajući se po glavi dok je razmišljao, "da, uopšteno gledajući, rekao bih da si živ. Pa, stoga mislim da je operacija verovatno uspela."
<BR>&nbsp;&nbsp;&nbsp;&nbsp;&nbsp;"Veoma domišljato", primetih.
<BR>&nbsp;&nbsp;&nbsp;&nbsp;&nbsp;"Čekaju te neki ljudi", nastavi on. "Vastrina Treća i tvoja prijateljica. Donele su ti odeću."
<BR>&nbsp;&nbsp;&nbsp;&nbsp;&nbsp;To me je zainteresovalo. "Da li to znaći da izlazim?" uptah.
<BR>&nbsp;&nbsp;&nbsp;&nbsp;&nbsp;"Smesta", obavesti me on. "Moraće izvesno vreme da te zadrže u krevetu, ali zakupnina ti je istekla. Potrebno nam je mesto za mušterije koje plaćaju."
<BR>&nbsp;&nbsp;&nbsp;&nbsp;&nbsp;Jedna od prednosti, koju mi je pružala sveža krv u mozgu što je zamenila otrovnu supu na kojoj sam živeo, bila je ta što sam mogao dosta jasno da razmišljam.
<BR>&nbsp;&nbsp;&nbsp;&nbsp;&nbsp;Odmah sam znao da se dobri stari komičar dr Morijus ponovo šali. "Mušterije koje plaćaju." Ne bih bio tamo da nisam bio pacijent koji plaća. Iako nisam imao pojma čime su moji računi podmireni, bio sam spreman da zatomim svoju znatiželju dok ne iziđem iz bolnice.
<BR>&nbsp;&nbsp;&nbsp;&nbsp;&nbsp;Nije dugo potrajalo. Nadrilekari su me spakovali u vlažne čaršave, a Dori i Treća iz Vastrinog domaćinstva otkotrljale su me kroz Vreteno do Sub Vastrine kuće. Dori je još bila bleda i umorna... poslednjih nekoliko nedelja nijedno od nas nije baš bilo na odmoru... ali je ipak kazala da joj treba samo malo odmora. Subina Prva izbacila je neku decu iz prostorije i počistila je za nas, a njegova Treća se uzmuvala oko nas, nahranila nas jagnjećom čorbom i onim praznim, tvrdim hlebom koji oni vole, pre nego što nas je ušuškala da se naspavamo i odmorimo. U prostoriji se nalazio samo jedan krevet, ali to Dori izgleda nije smetalo. U svakom slučaju, u tom trenutku to je pitanje bilo samo akademske prirode. Kasnije, već i nije. Posle nekoliko dana ponovo sam bio na nogama i odlično sam se osećao.
<BR>&nbsp;&nbsp;&nbsp;&nbsp;&nbsp;Do tada sam već saznao ko je platio moj bolnički račun.
<BR>&nbsp;&nbsp;&nbsp;&nbsp;&nbsp;Otprilike jedan minut nadao sam se da sam ga sam platio... novopečeni prljavi bogataš kome je bogatstvo doneo neprocenjivi plen iz našeg tunela... mada sam znao da je to samo privid. Tunel se nalazio na teritoriji vojnog rezervata. Niko nikada neće postati vlasnik bilo čega što se u njemu nalazi, osim vojske.
<BR>&nbsp;&nbsp;&nbsp;&nbsp;&nbsp;Da smo bili zdravi i odvažni, mogli smo to da zaobiđemo, posluživši se kakvom domišljatom laži. Mogli smo da premestimo deo stvari u neki drugi tunel i njih da prijavimo i gotovo sigurno bismo prošli s tim... ali ne u stanju u kome smo se nalazili. Bili smo suviše blizu smrti da bilo šta sakrijemo.
<BR>&nbsp;&nbsp;&nbsp;&nbsp;&nbsp;I tako je vojska uzela sve.
<BR>&nbsp;&nbsp;&nbsp;&nbsp;&nbsp;Ipak, pokazali su nešto što nisam uopšte mislio da poseduju. Imali su malo srca. Bilo je atrofirano i tvrdo kao kremen, ali je ipak bilo srce. Spustili su se u rupu dok sam još bio pod glukozom i u nesvesti i zadovoljilo ih je ono što su pronašli. Odlučili su da mi isplate neku vrstu honorara namenjenog nalazaču. To svakako nije bilo mnogo. Ali dovoljno da mi spase život. Dovoljno da se podmire svi bolnički troškovi, rezbarije koje su lekari obavili na meni, pa je čak i nešto preostalo što sam mogao da stavim u banku i platim zaostalu stanarinu, kako bismo Dori i ja mogli da se uselimo kada Vastrino domaćinstvo zaključi da smo se dovoljno oporavili i da dalje možemo sami o sebi da se brinemo.
<BR>&nbsp;&nbsp;&nbsp;&nbsp;&nbsp;Razume se, nisu morali da plate samo jetru koja mi je presađena. Ona je bila besplatna.
<BR>&nbsp;&nbsp;&nbsp;&nbsp;&nbsp;Izvesno vreme me je mučilo to što vojska nije htela da objavi šta je pronašla. Dao sam sve od sebe da to saznam. Čak sam pokušao da napijem narednikovicu Mala Kolena kako bih nešto izvukao iz nje, kada je došla u Vreteno na odsustvo. Ništa nisam postigao. Dori je bila prisutna, a kako da napijete jednu devojku kada je prisutna druga koja vas promatra? Ionako Amanda Mala Kolena verovatno ništa nije ni znala. Po svoj prilici niko nije ništa znao osim nekolicine stručnjaka.
<BR>&nbsp;&nbsp;&nbsp;&nbsp;&nbsp;Međutim, to mora da je bilo nešto veliko, jer su nas novčano nagradili i, što je još važnije, nisu nas tužili zbog upada u vojni rezervat. I tako nismo loše prošli, nas dvoje. Ili nas troje.
<BR>&nbsp;&nbsp;&nbsp;&nbsp;&nbsp;Dori je stvarno ispala sjajna prodavačica imitacija molitvenih lepeza i vatrenih bisera turistima sa Tere, naročito kada joj je trudnoća postala vidljiva. Oboje smo, razume se, postali prilično slavni. Prehranjivala nas je dok nije krenula puna sezona, a do tada sam već otkrio da mi je status slavnog otkrivača tunela mogao biti od koristi, pa sam ga iskoristio da dobijem gotovinski zajam i nabavim nov vazduhoplov. Ne živimo loše za tunelske pacove. Obećao sam da ću se oženiti njome ako rodi muško, ali ću to u svakom slučaju učiniti. Mnogo mi je pomogla pri iskopavanju.
<BR>&nbsp;&nbsp;&nbsp;&nbsp;&nbsp;Naročito u mom privatnom projektu.
<BR>&nbsp;&nbsp;&nbsp;&nbsp;&nbsp;Dori nije mogla znati zbog čega sam želeo da vratim Kohinorovo telo nazad. Pa ipak, nije se bunila. Onako bolesna i slomljena, pomogla mi je da unesem leš u vazduhoplov i vratim ga u Vreteno.
<BR>&nbsp;&nbsp;&nbsp;&nbsp;&nbsp;U stvari, strašno sam želeo to telo... bar jedan njegov deo.
<BR>&nbsp;&nbsp;&nbsp;&nbsp;&nbsp;Jetra, razume se, nije bila nova. Verovatno nije bila ni polovna. Samo nebo zna gde ju je Kohinor kupio, ali sam uveren da nije bila deo njegove prvobitne opreme.
<BR>&nbsp;&nbsp;&nbsp;&nbsp;&nbsp;Ali zato je radila.
<BR>&nbsp;&nbsp;&nbsp;&nbsp;&nbsp;Iako je bio đubre, ipak sam ga na neki način zavoleo i uopšte mi nije smetala činjenica što ću uvek u sebi nositi deo njega.
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
