<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>Rodžer Zelazni: KJVALLL'KJE'K'KUTAJLLL'KJE'K
<P>&nbsp;&nbsp;&nbsp;&nbsp;&nbsp;Pošto su svi otišli, izjave uzete, ostaci ostataka uklonjeni - mnogo kasnije, dok je noć visila kasna, jasna, čista, sa svojim jarkim mnoštvima sparenim u svom pulsiranju sa svežim tokom Golfske struje oko stanice, sedeo sam na sklopivoj stolici na maloj verandi iza svoje kućice, ispijajući konzervu piva i gledajući zvezde kako prolaze.
<BR>&nbsp;&nbsp;&nbsp;&nbsp;&nbsp;Moja osećanja bila su jedna neugodna mešavina, i nisam sasvim odlučio šta da radim sa onim što je ostalo.
<BR>&nbsp;&nbsp;&nbsp;&nbsp;&nbsp;Bilo je nezgodno. Mogao sam ponovo učiniti stvari urednim i čistim tako što ću odlučiti da zaboravim male neobjašnjivosti. Postigao sam ono što sam krenuo da obavim. Trebalo je samo da udarim pečat ZATVORENO na dosije u svojoj glavi, da odem, pokupim svoj honorar, i živim sretno, relativno govoreći, do kraja.
<BR>&nbsp;&nbsp;&nbsp;&nbsp;&nbsp;Niko nikad ne bi saznao ili, što se toga tiče, brinuo zbog malih stvari koje su mene još uznemiravale. Nisam bio ni pod kakvom obavezom da gonim stvari preko ove tačke.
<BR>&nbsp;&nbsp;&nbsp;&nbsp;&nbsp;Osim...
<BR>&nbsp;&nbsp;&nbsp;&nbsp;&nbsp;Možda to jeste obaveza. Bar je ponekad to postajalo prisila, i mogli bi se, barem, upotrebom prijatnijeg termina, podmazati sopstveni pojmovi dužnosti i slobodne volje.
<BR>&nbsp;&nbsp;&nbsp;&nbsp;&nbsp;To? Posedovanje primatskog čeonog režnja, hoću da kažem, sa dubokom brazdom radoznalosti koja ga proseca, pa šta bude bude.
<BR>&nbsp;&nbsp;&nbsp;&nbsp;&nbsp;Ionako sam morao još neko vreme da ostanem u okolini stanice, zbog ostavljanja utiska.
<BR>&nbsp;&nbsp;&nbsp;&nbsp;&nbsp;Otpio sam još jedan gutljaj piva.
<BR>&nbsp;&nbsp;&nbsp;&nbsp;&nbsp;Da, želeo sam još odgovora. Da ih bacim u tu bezdanu brazdu tamo gore.
<BR>&nbsp;&nbsp;&nbsp;&nbsp;&nbsp;Mogao bih ipak još malo pogledati unaokolo. Da, odlučio sam, baš bih mogao.
<BR>&nbsp;&nbsp;&nbsp;&nbsp;&nbsp;Povukao sam cigaretu i krenuo da je pripalim. Tada mi je plamen privukao pažnju.
<BR>&nbsp;&nbsp;&nbsp;&nbsp;&nbsp;Zurio sam u tekući jezičak svetla, koji je osvetljavao dlan i zakrivljene prste moje leve ruke, podignute da ga zaštiti od noćnog povetarca. Izgledao je čist kao same zvezde, istopljena, puterasta stvar, dodirnuta oranžom, sa plavim oreolom, mestimično izloženi fitilj je tinjao, polusakriven, kao duša. A onda je muzika počela...
<BR>&nbsp;&nbsp;&nbsp;&nbsp;&nbsp;Muzika je najbolji izraz koji imam za to, zbog neke sličnosti u osnovi, mada u stvari nije bilo nalik na bilo šta što sam ranije iskusio. Pre svega, nije bila zaista zvučna. Dolazila je u mene kao što dolazi sećanje, bez pomoći spoljnog poticaja - ali bez tog kristalnog sloja samosvesti koji pretvara misli u prisećanja, dodirujući ih vremenom - kao u snu. Tada, nešto se otkačilo, nešto se otpustilo, moji osećaji su počeli da se kreću sa tim dejstvom. Ne emocije, ništa tako određeno, već pre rastući osećaj euforije, obradovanosti, čuđenja, sve to sipano u zajedničko telo sa plimom u porastu. Šta su rastući nizovi, šta su kombinacije - šta je ta stvar zaista bila - nisam znao. Bila je to intenzivna divota, divan intenzitet, u svakom slučaju, i ja sam bio deo nje. Bilo je kao da osećam nešto što nijedan čovek nije osetio ranije, nešto kosmičko, veličanstveno, sveprisutno pa ipak po pravilu zanemarivano.
<BR>&nbsp;&nbsp;&nbsp;&nbsp;&nbsp;I tek sam posebno neodređenim naporom, nakon jedva primećene odluke, trznuo prste svoje leve ruke, dovoljno da ih dovedem u sam plamen.
<BR>&nbsp;&nbsp;&nbsp;&nbsp;&nbsp;Bol je istog trena prekinuo san; zatvorio sam upaljač, skačući na noge, dok mi je hrpa nagađanja prolazila kroz glavu. Okrenuo sam se i potrčao preko tog zujećeg veštačkog ostrvceta, krećući ka maloj, tamnoj skupini zgrada u kojoj su bili muzej, biblioteka, kancelarije.
<BR>&nbsp;&nbsp;&nbsp;&nbsp;&nbsp;Ali, čak i dok sam se kretao, nešto mi je ponovo došlo. Samo ovog puta nije to bio sjajan, muzici nalik osećaj koji me dodirnuo nekoliko trenutaka ranije. Sada je to bio zlokoban, nadolazeći strah koji nije bio ništa manji i pored moje spoznaje da je iracionalan, uz pratnju čulnih izobličenja koja mora da su me naterala da se saplićem dok sam trčao. Površina po kojoj sam se kretao ritala se i njihala; zvezde, zgrade, okean - sve - napredovalo je i povlačilo se u nasumičnim, mučnim figurama napada. Pao sam nekoliko puta, podigao se, jurio dalje. Jedan deo razdaljine znam da sam prepuzao. Zatvaranje očiju nije mi pomoglo, jer je sve bilo izobličeno, pulsirajuće, nestalno, i odvratno iznutra kao i spolja.
<BR>&nbsp;&nbsp;&nbsp;&nbsp;&nbsp;Bilo je to samo nekoliko stotina metara, ipak, šta god znaci i nagoveštaji mogli reći, i konačno sam naslonio ruke na zid, dogurao se do vrata, otvorio ih, i prošao unutra.
<BR>&nbsp;&nbsp;&nbsp;&nbsp;&nbsp;Još jedna vrata i bio sam u biblioteci. Godinama sam, činilo se, petljao da upalim svetlo.
<BR>&nbsp;&nbsp;&nbsp;&nbsp;&nbsp;Doteturao sam se do stola, borio sa fijokom, iščupao šrafciger iz nje.
<BR>&nbsp;&nbsp;&nbsp;&nbsp;&nbsp;Tada sam, na rukama i kolenima, stežući zube, prešao do terminala za pristup Informacijskoj mreži. Udarajući po kontrolnoj ploči konzole, uspeo sam da uključim prekidače koji su je oživljavali.
<BR>&nbsp;&nbsp;&nbsp;&nbsp;&nbsp;Onda sam, još na kolenima, držeći šrafciger obema rukama, skinuo levu pokrivnu ploču sa terminala. Pala je na pod sa zvukom koji mi je zabio klinove u glavu. Ali, komponente su bile izložene. Tri male promene i mogao sam emitovati, nešto što će konačno završiti u centrali. Bio sam odlučan da napravim te izmene i pošaljem dve najštetnije informacije koje sam mogao da pogodim, do mesta gde bi mogle biti konačno izvučene u vezi sa nečim dovoljno sličnim, da jednog dana izazovu istragu, istragu koja bi dovela do uništenja onoga zbog čega sam ja trenutno bio mučen.
<BR>&nbsp;&nbsp;&nbsp;&nbsp;&nbsp;"Ozbiljno to mislim!" rekao sam glasno. "Prestani odmah! Ili ću to uraditi!"
<BR>&nbsp;&nbsp;&nbsp;&nbsp;&nbsp;... I bilo je poput skidanja para neodgovarajućih naočara: izražena stvarnost.
<BR>&nbsp;&nbsp;&nbsp;&nbsp;&nbsp;Digao sam se na noge, zatvorio ploču.
<BR>&nbsp;&nbsp;&nbsp;&nbsp;&nbsp;Kao sledeće sam odlučio da popušim tu cigaretu koju sam prvobitno poželeo.
<BR>&nbsp;&nbsp;&nbsp;&nbsp;&nbsp;Sa trećim dimom, čuo sam kako se spoljna vrata otvaraju i zatvaraju.
<BR>&nbsp;&nbsp;&nbsp;&nbsp;&nbsp;Dr Bartelm, nizak, preplanuo, sed na vrhu glave i žilav, ušao je u sobu, plavih raširenih očiju, jedne ruke delimično podignute.
<BR>&nbsp;&nbsp;&nbsp;&nbsp;&nbsp;"Džime! Šta nije u redu?" upitao je.
<BR>&nbsp;&nbsp;&nbsp;&nbsp;&nbsp;"Ništa", odgovorio sam. "Ništa."
<BR>&nbsp;&nbsp;&nbsp;&nbsp;&nbsp;"Video sam te kako trčiš. Video sam da si pao."
<BR>&nbsp;&nbsp;&nbsp;&nbsp;&nbsp;"Aha. Odlučio sam da dosprintam ovamo. Okliznuo sam se. Istegao mišić. Sve je u redu."
<BR>&nbsp;&nbsp;&nbsp;&nbsp;&nbsp;"Čemu žurba?"
<BR>&nbsp;&nbsp;&nbsp;&nbsp;&nbsp;"Živci. Još sam napet, iritiran. Morao sam da trčim ili tako nešto, da to izbacim iz sebe. Odlučio sam da otrčim i uzmem neku knjigu. Nešto da čitam dok ne zaspim."
<BR>&nbsp;&nbsp;&nbsp;&nbsp;&nbsp;"Ja ti mogu dati sredstvo za smirenje."
<BR>&nbsp;&nbsp;&nbsp;&nbsp;&nbsp;"Ne, u redu je. Hvala. Radije ne bih."
<BR>&nbsp;&nbsp;&nbsp;&nbsp;&nbsp;"Šta si to radio sa mašinom? Ne treba da se zezamo sa..."
<BR>&nbsp;&nbsp;&nbsp;&nbsp;&nbsp;"Otpala je ploča kad sam prošao pored nje. Samo sam hteo da je zašrafim." Mahnuo sam šrafcigerom. "Oni šrafčići za pridržavanje mora da su se olabavili."
<BR>&nbsp;&nbsp;&nbsp;&nbsp;&nbsp;"Oh."
<BR>&nbsp;&nbsp;&nbsp;&nbsp;&nbsp;Sagnuo sam se i postavio je na mesto. Dok sam zavrtao šrafove, telefon je zazvonio. Bartelm je prešao do stola, pritisnuo dugme za spoljnu vezu i javio se.
<BR>&nbsp;&nbsp;&nbsp;&nbsp;&nbsp;Trenutak kasnije, rekao je: "Da, samo trenutak", i okrenuo se. "Za tebe je."
<BR>&nbsp;&nbsp;&nbsp;&nbsp;&nbsp;"Stvarno?"
<BR>&nbsp;&nbsp;&nbsp;&nbsp;&nbsp;Ustao sam, krenuo do stola, uzeo slušalicu, istovremeno stavljajući šrafciger natrag u fijoku i zatvarajući je.
<BR>&nbsp;&nbsp;&nbsp;&nbsp;&nbsp;"Halo?" upitao sam.
<BR>&nbsp;&nbsp;&nbsp;&nbsp;&nbsp;"U redu", rekao je glas. "Mislim da je bolje da porazgovaramo. Hoćete li sada doći da se vidimo?"
<BR>&nbsp;&nbsp;&nbsp;&nbsp;&nbsp;"Gde ste?"
<BR>&nbsp;&nbsp;&nbsp;&nbsp;&nbsp;"Kod kuće."
<BR>&nbsp;&nbsp;&nbsp;&nbsp;&nbsp;"U redu. Doći ću."
<BR>&nbsp;&nbsp;&nbsp;&nbsp;&nbsp;Spustio sam slušalicu.
<BR>&nbsp;&nbsp;&nbsp;&nbsp;&nbsp;"Ipak mi na kraju ne treba ta knjiga", rekao sam. "Idem malo do Androsa."
<BR>&nbsp;&nbsp;&nbsp;&nbsp;&nbsp;"Prilično je kasno. Jesi li siguran da možeš?"
<BR>&nbsp;&nbsp;&nbsp;&nbsp;&nbsp;"Ma, sada se osećam odlično", rekao sam. "Izvini što sam te zabrinuo."
<BR>&nbsp;&nbsp;&nbsp;&nbsp;&nbsp;Izgledalo je da se opustio. Barem, klonuo je i blago se nasmešio.
<BR>&nbsp;&nbsp;&nbsp;&nbsp;&nbsp;"Možda bih ja trebalo da uzmem to za smirenje", rekao je. "Sve što se desilo... Znaš već. Preplašio si me."
<BR>&nbsp;&nbsp;&nbsp;&nbsp;&nbsp;"Pa, desilo se ono što se desilo. Sada je gotovo, obavljeno."
<BR>&nbsp;&nbsp;&nbsp;&nbsp;&nbsp;"U pravu si, naravno... Pa, kako god bilo, dobro se provedi."
<BR>&nbsp;&nbsp;&nbsp;&nbsp;&nbsp;Okrenuo se ka vratima i ja sam ga sledio napolje, gaseći svetlo u prolazu.
<BR>&nbsp;&nbsp;&nbsp;&nbsp;&nbsp;"Laku noć, onda."
<BR>&nbsp;&nbsp;&nbsp;&nbsp;&nbsp;"Laku noć."
<BR>&nbsp;&nbsp;&nbsp;&nbsp;&nbsp;Krenuo je natrag prema svojim prostorijama, a ja sam otišao do pristana, odlučio se za Izabelu, ušao. Nekoliko trenutaka kasnije išao sam prema tamo, još uvek se pitajući. Radoznalost se na kraju može pokazati kao način prirode da reši problem naseljenosti.
<BR>
<BR>&nbsp;&nbsp;&nbsp;&nbsp;&nbsp;Bilo je to prvog maja - ne baš tako davno, mada se tako čini - kada sam sedeo u zadnjem delu šanka kod 'Kapetana Tonija' na Ki Vestu, s desne strane, blizu kamina, pijući jedno od svojih sezonskih piva. Bilo je malo posle jedanaest, i otprilike sam ocenio da se ovo može otpisati, kada je Don ušao kroz velika otvorena prednja vrata lokala. Pogledao je uokolo, pogled mu je prešao preko mene, primetio je slobodnu stolicu pored prednjeg ćoška šanka, zauzeo je, i naručio nešto. Bilo je isuviše ljudi između nas, i grupa se vratila na pozornicu u zadnjem delu prostorije iza mene i počela još jednu svirku, sa glasnom stvari za zagrevanje. Tako smo, neko vreme, samo sedeli tamo - pitajući se, valjda.
<BR>&nbsp;&nbsp;&nbsp;&nbsp;&nbsp;Nakon deset do petnaest minuta, ustao je i otišao do toaleta, prolazeći pored druge strane šanka. Nedugo zatim, vratio se, prolazeći s moje strane. Osetio sam njegovu ruku na ramenu.
<BR>&nbsp;&nbsp;&nbsp;&nbsp;&nbsp;"Bile!" rekao je. "Otkud ti ovde?"
<BR>&nbsp;&nbsp;&nbsp;&nbsp;&nbsp;Okrenuo sam se, pogledao ga, nasmešio se.
<BR>&nbsp;&nbsp;&nbsp;&nbsp;&nbsp;"Sem! Dobri Bože!"
<BR>&nbsp;&nbsp;&nbsp;&nbsp;&nbsp;Rukovali smo se. "Preglasno je ovde da se priča," rekao je potom. "Hajdemo negde drugde."
<BR>&nbsp;&nbsp;&nbsp;&nbsp;&nbsp;""Dobra ideja."
<BR>&nbsp;&nbsp;&nbsp;&nbsp;&nbsp;Ja šaljem jednu božićnu čestitku godišnje. Umesto potpisa, na njoj je spisak četiri bara i gradova u kojima postoje. Na Uskrs, prvi maj, letnju dugodnevicu i Noć veštica, sedim u tim barovima, od devet do ponoći. Nikad ne propustim dva zaredom. Kao ni Don Volš.
<BR>&nbsp;&nbsp;&nbsp;&nbsp;&nbsp;Uvek, gde god da odem, plaćam gotovinom, zato što ne postojim - zvanično. Za mene nema kreditne kartice, izvoda iz knjige rođenih, ili pasoša. Nekoliko godina ranije, kada je sve i svako bilo dokumentovano i beleženo, ja sam bio deo projekta Međunarodne Banke Podataka. Zakačila me bolest nosa i promaja u nogama - nešto mi je tu smrdelo pa sam rešio da dam petama vetra - u poslednjem trenutku. Tako da sam pocepao svoje bušene kartice, promenio lice, i izašao iz postojanja.
<BR>&nbsp;&nbsp;&nbsp;&nbsp;&nbsp;Nije, naravno, bilo baš tako jednostavno. Ali sam iskoristio prednost svog položaja; upotrebio sam svoje posebne veštine. Razradio sam stvari veoma pažljivo.
<BR>&nbsp;&nbsp;&nbsp;&nbsp;&nbsp;Postoji stvarni svet, koji je oko nas, u nama, a postoji i njegov analog, koji postoji u banci podataka. Ovaj drugi je dosledno približan onom prvom, uz zapanjujuće obilje preciznih detalja.
<BR>&nbsp;&nbsp;&nbsp;&nbsp;&nbsp;Postoje, naravno, mnoge tačke u kojima je taj lik manje nego savršen. Ne snima se i ne opisuje se baš sve sa totalnom preciznošću. Postoje pravila tolerancije, ugrađena u sistem. Znam to, zato što sam pomogao da se ubace tamo. Postoje i načini da informacija bude primljena u sistem sredstvima različitim od normalnih kanala za unos, sredstvima koje obaveštena osoba može čak iskoristiti da uspostavi privremeni identitet. To znam iz istog razloga.
<BR>&nbsp;&nbsp;&nbsp;&nbsp;&nbsp;A zašto? Zašto sam ovde, radije nego i ovde i tamo? Pretpostavljam da sam odabrao ovaj način života, žrtvujući stvarne koristi programiranog stanja - a ima ih mnogo - zato što sam mrzeo onog drugog tipa: lik, parodiju mene - ekonomski, medicinski, društveno, mentalno, sve merljivo - koji bi igrao po binarnom valceru kao lutka na navijanje sa naslikanim osmehom dok ne stane, kada bi i to bilo zabeleženo i spojeno sa Velikom Statistikom. A mrzim ga zato što se bojim da bih lako mogao postati on, sa smeškom predvidljivim kao krivulja na grafikonu.
<BR>&nbsp;&nbsp;&nbsp;&nbsp;&nbsp;Tako da sada moram da preživljavam oko rubova stvari; a Don, koji predvodi drugu najveću detektivsku agenciju na svetu, jedan je od načina koje koristim.
<BR>&nbsp;&nbsp;&nbsp;&nbsp;&nbsp;Nakon nekog vremena, našli smo se na mračnom i pustom delu plaže, mirišući slankasti dah oceana, slušajući ga, i osećajući poneku kapljicu. Zastali smo, i pripalio sam cigaretu.
<BR>&nbsp;&nbsp;&nbsp;&nbsp;&nbsp;"Da li si znao da Floridska struja svake godine pronosi više od dva miliona tona uranijuma pored ovog mesta?" upitao me je.
<BR>&nbsp;&nbsp;&nbsp;&nbsp;&nbsp;"Pošteno rečeno, nisam", odgovorio sam mu.
<BR>&nbsp;&nbsp;&nbsp;&nbsp;&nbsp;"Pa, pronosi. Šta znaš o delfinima?"
<BR>&nbsp;&nbsp;&nbsp;&nbsp;&nbsp;"To je već bolje", rekao sam. "Oni su divna, prijateljski nastrojena stvorenja, tako dobro prilagođena svojoj sredini da ne moraju da je zaseru da bi vodili život u kakvom, izgleda, uživaju. Veoma su inteligentni, spremni na saradnju, i izgleda da im potpuno nedostaje bilo kakva zloba. Oni..."
<BR>&nbsp;&nbsp;&nbsp;&nbsp;&nbsp;"To je dosta." Podigao je ruku. "Sviđaju ti se delfini. Znao sam da ćeš to reći. Ponekad me podsećaš na njih - plivaš kroz život, ne ostavljajući trag, donoseći stvari meni."
<BR>&nbsp;&nbsp;&nbsp;&nbsp;&nbsp;"Daj mi dovoljno ribe. To je sve."
<BR>&nbsp;&nbsp;&nbsp;&nbsp;&nbsp;"Nekoliko hiljada za ovo, sa pomakom naviše u skladu sa komplikovanošću. Ali, trebalo bi da bude relativno lako, da-ili- ne stvar, i da te ne uposli suviše dugo. Prilično je blizu, u stvari, i incident je tek nekoliko dana star."
<BR>&nbsp;&nbsp;&nbsp;&nbsp;&nbsp;"Oho! O čemu se radi?"
<BR>&nbsp;&nbsp;&nbsp;&nbsp;&nbsp;"Voleo bih da oslobodim grupu delfina od optužbe za ubistvo", rekao je.
<BR>&nbsp;&nbsp;&nbsp;&nbsp;&nbsp;Ako je očekivao da nešto kažem, bio je razočaran. Razmišljao sam, sećajući se novinskog izveštaja od prošle nedelje. Dva plivača odevena u ronilačku opremu bila su ubijena u jednom od podmorskih parkova istočno odatle, a istovremeno su neke veoma čudne aktivnosti delfina primećene u toj istoj oblasti. Ljude je izujedalo i delove im tela progutalo nešto što je imalo izgled vilice približnu Tursiopsu Truncotosu, flašonosom delfinu, uobičajenom posetiocu a ponekad i stanovniku tih parkova. Dotični park u kojem se incident desio bio je potom zatvoren do daljnjeg. Nije, koliko sam se sećao, bilo svedoka napada, i nisam naišao na daljnje članke.
<BR>&nbsp;&nbsp;&nbsp;&nbsp;&nbsp;"Ozbiljan sam", rekao je on konačno.
<BR>&nbsp;&nbsp;&nbsp;&nbsp;&nbsp;"Jedan od tih tipova bio je kvalifikovani vodič koji je poznavao oblast, zar ne?"
<BR>&nbsp;&nbsp;&nbsp;&nbsp;&nbsp;Razvedrio se, tamo u mraku.
<BR>&nbsp;&nbsp;&nbsp;&nbsp;&nbsp;"Jeste", potvrdio je. "Majkl Tornli. Povremeno je tezgario kao vodič. Bio je stalno zaposlen kod 'Beltrejn Procesinga'. Obavljao je podvodne opravke i radio na održavanju njihovih postrojenja za ekstrakciju. Bivši mornaričar. Čovek- žaba. Izuzetno kvalifikovan. Onaj drugi momak bio je njegov suvozemni prijatelj sa Androsa. Rudi Majers. Izašli su zajedno u čudno vreme, zadržali se prilično dugo. U međuvremeno, nekoliko delfina je viđeno kako kidaju odande, brzo. Preskočili su 'zid', umesto da prođu kroz ustave. Drugi su koristili normalne izlaze. Ti su treptali uključeno-isključeno kao ludi. Za nekoliko minuta, u stvari, čini se da je svaki delfin u parku otišao. Kada je jedan od zaposlenih otišao da potraži Majka i Rudija, našao ih je mrtve."
<BR>&nbsp;&nbsp;&nbsp;&nbsp;&nbsp;"Otkud ti u svemu tome?"
<BR>&nbsp;&nbsp;&nbsp;&nbsp;&nbsp;"Institutu za delfinološke studije ne sviđa se loša slika koju u štampi dobija njihov predmet istraživanja. Oni tvrde da nikada nije bilo dokazanih slučajeva neizazvanog napada delfina na ljudsko biće. Stalo im je da ovo ne bude zabeleženo kao jedan od njih, ako zaista nije."
<BR>&nbsp;&nbsp;&nbsp;&nbsp;&nbsp;"Pa, nije stvarno ustanovljeno. Možda je nešto drugo to učinilo. A i uplašilo delfine."
<BR>&nbsp;&nbsp;&nbsp;&nbsp;&nbsp;"Nemam pojma", primetio je on, paleći svoju cigaretu. "Ali, nema tome mnogo da je ubijanje delfina konačno, širom sveta, proglašeno protivzakonitim, i da je pionirski rad ljudi kao što je Lili počeo da biva cenjen, sa projektom stvarno velikog obima pokrenutim za razumevanje tog stvorenja. Došli su do nekih zapanjujućih rezultata, što mora da znaš. Nije više u pitanju pokušaj da se pokaže da li je delfin inteligentan koliko i čovek. Ustanovljeno je da su oni visoko inteligentni - mada njihovi umovi rade po drastično drugačijem principu, tako da verovatno nikada ne može biti pravog poređenja. To je osnovni razlog za postojanje stalnih komunikacionih problema, a i stvar koje je javnost prilično svesna. Kada se sve to uzme u obzir, našem klijentu se ne sviđaju zaključci koji bi se mogli izvesti iz ovog incidenta - naime, da bi moćna, rasprostranjena stvorenja tog reda inteligencije mogla postati neprijateljski raspoložena prema čoveku."
<BR>&nbsp;&nbsp;&nbsp;&nbsp;&nbsp;"Pa te je Institut unajmio da to proveriš?"
<BR>&nbsp;&nbsp;&nbsp;&nbsp;&nbsp;"Ne zvanično. Potražili su me zato što čitava stvar liči na moju vrstu ispitivanja, koliko i na naučno. Uglavnom je, ipak, to bilo zbog urgiranja jedne male bogate starice koja bi jednog dana mogla svoje bogatstvo ostaviti Institutu: gospođe Lidije Barns, bivšeg predsednika Društva prijatelja delfina - grupe građana koja je lobirala za delfinski zakon pre mnogo godina. Ona, u stvari, plaća moju cenu."
<BR>&nbsp;&nbsp;&nbsp;&nbsp;&nbsp;"I, kakvo si mesto u čitavoj toj slici namenio meni?"
<BR>&nbsp;&nbsp;&nbsp;&nbsp;&nbsp;"Beltrejnu će trebati zamena za Majkla Tornlija. Misliš li da bi mogao dobiti taj posao?"
<BR>&nbsp;&nbsp;&nbsp;&nbsp;&nbsp;"Možda. Kaži mi još nešto o 'Beltrejnu' i parkovima."
<BR>&nbsp;&nbsp;&nbsp;&nbsp;&nbsp;"Pa", nastavio je on, "pre otprilike jedne generacije dr Spens, sa Hartvela, pokazao je da titanijum hidroksid stvara hemijsku reakciju koja odvaja uranilske jone iz morske vode. Tada je to bilo isuviše skupo, i tek posle mnogo godina stigao je Semjuel Beltrejn sa svojom tehnikom razdvajanja, osnovao malu kompaniju, i brzo je pretvorio u veliku, sa stanicama za ekstrakciju uranijuma posvuda duž ovog dela Golfske struje. Mada je njegov proces bio potpuno čist, govoreći sa stanovišta životne sredine, krenuo je u posao u vreme kada je pritisak javnosti na industriju bio takav da je neki gest ekološke brige bio prilično obavezan. Uložio je, dakle, mnogo novca, opreme i radnih sati u uspostavljanje četiri podmorska parka u blizini ostrva Andros. Deo koralnog grebena čini jedan od njih posebno atraktivnim. Dobio je i lepe poreske olakšice na sve to. Mada zaslužene, ja bih rekao. Sarađivao je sa ljudima iz Delfinskog proučavanja, i za njih su postavljene laboratorije u parkovima. Svaka od četiri oblasti bila je zatvorena soničnim 'zidom' - zavesom koja štiti sve u njima, u smislu većih stvorenja. Sem ljudi i delfina. Na nekoliko određenih tačaka, 'zid' je opremljen 'zvučnim ustavama' - parom soničnih zavesa, razmaknutih nekoliko metara - kojima se rukuje pomoću jednostavne kontrole postavljene na dno. Delfini su sposobni da nauče jedan drugog kako se to koristi, i sasvim su dobri u zatvaranju vrata za sobom. Dolaze i odlaze, posećujući laboratorije kad žele, učeći od istraživača, i, rekao bih, učeći istraživače."
<BR>&nbsp;&nbsp;&nbsp;&nbsp;&nbsp;"Stani", rekao sam. "A šta je s ajkulama?"
<BR>&nbsp;&nbsp;&nbsp;&nbsp;&nbsp;"One su bile prve uklonjene iz parkova. Delfini su čak pomogli da budu isterane. Ima više od decenije otkad je izbačena i poslednja."
<BR>&nbsp;&nbsp;&nbsp;&nbsp;&nbsp;"Jasno mi je. Kakvog uticaja kompanija ima na vođenje parkova?"
<BR>&nbsp;&nbsp;&nbsp;&nbsp;&nbsp;"U stvari, nikakvog. Sada samo servisiraju opremu."
<BR>&nbsp;&nbsp;&nbsp;&nbsp;&nbsp;"Da li mnogo ljudi iz 'Beltrejna' rade i kao vodiči u parkovima?"
<BR>&nbsp;&nbsp;&nbsp;&nbsp;&nbsp;"Nekoliko, povremeno. Oni su blizu oblasti, dobro je poznaju, i imaju sva neophodna znanja."
<BR>&nbsp;&nbsp;&nbsp;&nbsp;&nbsp;"Voleo bih da vidim sve dosadašnje medicinske izveštaje - ukoliko ih je bilo."
<BR>&nbsp;&nbsp;&nbsp;&nbsp;&nbsp;"Imam ih ovde, skupa sa fotografijama tela."
<BR>&nbsp;&nbsp;&nbsp;&nbsp;&nbsp;"Šta je sa onim sa Androsa - Rudijem Majersom? Šta je on radio?"
<BR>&nbsp;&nbsp;&nbsp;&nbsp;&nbsp;"Bio je obučen za bolničara. Radio je u nekoliko domova za stare. Privođen par puta zbog optužbi da je potkradao pacijente. Optužba jednom povučena. Drugi put dobio uslovnu. Otprilike, nakon toga bio je na crnoj listi za te poslove. Bilo je to pre šest do sedam godina. Od tada, radio je razne sitne poslove i dosije mu je čist. Radio je na ostrvu tokom nekoliko poslednjih godina, u nekoj vrsti bara."
<BR>&nbsp;&nbsp;&nbsp;&nbsp;&nbsp;"Šta podrazumevaš pod 'nekom vrstom bara'?"
<BR>&nbsp;&nbsp;&nbsp;&nbsp;&nbsp;"Ima dozvolu samo za alkohol, ali služi i droge. Mada je daleko bogu iza nogu, pa niko nije pravio frku."
<BR>&nbsp;&nbsp;&nbsp;&nbsp;&nbsp;"Kako se to mesto zove?"
<BR>&nbsp;&nbsp;&nbsp;&nbsp;&nbsp;"Čikčarni."
<BR>&nbsp;&nbsp;&nbsp;&nbsp;&nbsp;"Šta to znači?"
<BR>&nbsp;&nbsp;&nbsp;&nbsp;&nbsp;"Malo lokalnog folklora. Čikčarni je neka vrsta duha sa drveća. Nestašnog. Kao vilenjak."
<BR>&nbsp;&nbsp;&nbsp;&nbsp;&nbsp;"Dovoljno pitoreskno, rekao bih. Zar nije Andros mesto gde živi Marta Milej, fotograf?"
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;"Njen sam obožavalac. Volim podvodnu fotografiju, a njene su uvek dobre. U stvari, uradila je nekoliko knjiga o delfinima. Da li se neko setio da nju upita za mišljenje o ubistvima?"
<BR>&nbsp;&nbsp;&nbsp;&nbsp;&nbsp;"Nije bila tu."
<BR>&nbsp;&nbsp;&nbsp;&nbsp;&nbsp;"Oh... Nadam se da će se uskoro vratiti. Voleo bih da je upoznam."
<BR>&nbsp;&nbsp;&nbsp;&nbsp;&nbsp;"Onda, uzećeš posao?"
<BR>&nbsp;&nbsp;&nbsp;&nbsp;&nbsp;"Da, baš mi treba sada."
<BR>&nbsp;&nbsp;&nbsp;&nbsp;&nbsp;Posegnuo je u jaknu, izvukao težak koverat, dodao mi ga.
<BR>&nbsp;&nbsp;&nbsp;&nbsp;&nbsp;"Tu su ti kopije svega što imam. Nepotrebno je reći..."
<BR>&nbsp;&nbsp;&nbsp;&nbsp;&nbsp;"Nepotrebno je reći", ponovio sam. "Život vodencveta biće večnost prema njihovom."
<BR>&nbsp;&nbsp;&nbsp;&nbsp;&nbsp;Ubacio sam je u svoju jaknu i okrenuo se.
<BR>&nbsp;&nbsp;&nbsp;&nbsp;&nbsp;"Videćemo se", rekao sam.
<BR>&nbsp;&nbsp;&nbsp;&nbsp;&nbsp;"Već odlaziš?"
<BR>&nbsp;&nbsp;&nbsp;&nbsp;&nbsp;"Imam mnogo posla."
<BR>&nbsp;&nbsp;&nbsp;&nbsp;&nbsp;"Sretno, onda."
<BR>&nbsp;&nbsp;&nbsp;&nbsp;&nbsp;"Hvala."
<BR>&nbsp;&nbsp;&nbsp;&nbsp;&nbsp;Otišao sam levo a on desno, i to je tada bilo to.
<BR>
<BR>&nbsp;&nbsp;&nbsp;&nbsp;&nbsp;Stanica Jedan bila je nešto kao nervni centar oblasti. Naime, bila je veća od ostalih postrojenja za ekstrakciju i obuhvatala je terensku kancelariju, nekoliko laboratorija, biblioteku, muzej, dispanzer, boravišne prostorije, i nešto rekreacionih sredstava. Bila je veštačko ostrvo, fiksirana platforma nekih dvesta metara u prečniku, i nadzirala je i servisirala osam drugih postrojenja u toj oblasti. Bila je nadogled Androsa, najvećeg Bahamskog ostrva, i ako vam se dopada mnogo vode oko vas, a meni se dopada, mogli biste naći da je to smirujuće i ne malo privlačno.
<BR>&nbsp;&nbsp;&nbsp;&nbsp;&nbsp;Nakon obilaska i upoznavanja prvog dana, saznao sam da su moje dužnosti otprilike jedna trećina rutine i dve trećine reagovanja na okolnosti. Rutinski deo bio je inspekcija i preventivno održavanje. Ostalo su bile nepredviđene opravke i rad na zamenama - opšte stvari podvodnog majstorisanja kad god se ukaže potreba.
<BR>&nbsp;&nbsp;&nbsp;&nbsp;&nbsp;Dr Leonard Bartelm, Oblasni direktor, bio je taj koji me je dočekao i proveo unaokolo. Prijatan, nizak tip koji je, kako se činilo, uživao da priča o svom poslu, sredovečan, udovac. Stanica Jedan bila mu je dom već skoro pet godina. Prva osoba sa kojom me je upoznao bio je Frenk Kašel, na koga smo naišli u glavnoj laboratoriji dok je jeo sendvič i čekao na neki test da se završi.
<BR>&nbsp;&nbsp;&nbsp;&nbsp;&nbsp;Frenk je progutao zalogaj i nasmešio se, ustao, i rukovao se sa mnom dok je Bartelm objašnjavao: "Ovo je novi radnik, Džejms Medison."
<BR>&nbsp;&nbsp;&nbsp;&nbsp;&nbsp;Bio je taman, sa ponešto sedih tu i tamo, nekoliko bora koje su naglašavale stroge linije vilice i obraza, sa začetkom stomačine iznad pojasa.
<BR>&nbsp;&nbsp;&nbsp;&nbsp;&nbsp;"Drago mi je da ste došli", rekao je. "Obratite pažnju na lepo stenje, i donesite mi, tu i tamo, poneku granu korala. Dobro ćemo se slagati."
<BR>&nbsp;&nbsp;&nbsp;&nbsp;&nbsp;"Frenkov hobi je sakupljanje minerala", objasnio mi je Bartelm. "Izložba u muzeju je njegova. Proći ćemo tuda za nekoliko minuta i moći ćete je videti. Prilično zanimljiva."
<BR>&nbsp;&nbsp;&nbsp;&nbsp;&nbsp;Klimnuo sam glavom.
<BR>&nbsp;&nbsp;&nbsp;&nbsp;&nbsp;"U redu. Zapamtiću. Videću šta mogu da vam nađem."
<BR>&nbsp;&nbsp;&nbsp;&nbsp;&nbsp;"Znate nešto o tome?" upitao me je Frenk.
<BR>&nbsp;&nbsp;&nbsp;&nbsp;&nbsp;"Ponešto. Bio sam pomalo sakupljač kamenja."
<BR>&nbsp;&nbsp;&nbsp;&nbsp;&nbsp;"Pa, biću vam zahvalan."
<BR>&nbsp;&nbsp;&nbsp;&nbsp;&nbsp;Dok smo odlazili, Bartelm je primetio: "On zarađuje nešto para sa strane, prodajući uzorke na izložbama dragog kamenja. Ja bih pomislio na to pre nego što mu pružim isuviše, u smislu svog slobodnog vremena, ili uzoraka."
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"Ono što hoću da kažem jeste da mu, ako se u to upustite na više nego privremenoj osnovi, treba jasno dati na znanje da hoćeš procenat."
<BR>&nbsp;&nbsp;&nbsp;&nbsp;&nbsp;"Shvatam. Hvala."
<BR>&nbsp;&nbsp;&nbsp;&nbsp;&nbsp;"Nemojte me pogrešno shvatiti", dodao je. "Dobar je on momak. Samo je malo rastresen."
<BR>&nbsp;&nbsp;&nbsp;&nbsp;&nbsp;"Koliko je već ovde?"
<BR>&nbsp;&nbsp;&nbsp;&nbsp;&nbsp;"Oko dve godine. Geofizičar. Veoma solidan."
<BR>&nbsp;&nbsp;&nbsp;&nbsp;&nbsp;Onda smo zastali pored spremišta za opremu, gde sam upoznao Endija Dimsa i Pola Kartera; onaj prvi, visok i pomalo zlokobnog izgleda zbog škrabotine ožiljaka na levom obrazu, koje puna brada nije sasvim skrivala; drugi, visok, svetloput, glatkog lica i negde između punačkog i debelog. Čistili su neke tankove kada smo ušli, obrisali ruke, pružili ih meni, i rekli da im je drago što smo se upoznali. Obojica su radili iste poslove koje ću i ja raditi, kod kojih normalna popunjenost osoblja podrazumeva nas četvoricu i rad u parovima. Četvrti je bio Pol Valons, trenutno napolju sa Ronaldom Dejvisom, čovekom koji se brinuo za čamce, zamenjujući komplet instrumenata u plutači za uzorke. Pol je, kako sam saznao, bio Majkov partner, i njih dvojica bili prijatelji još iz mornaričkih dana. Ja ću veći deo vremena raditi sa njim.
<BR>&nbsp;&nbsp;&nbsp;&nbsp;&nbsp;"Uskoro ćeš i sam biti sveden na ovo žalosno stanje", primetio je Karter dok smo odlazili. "Uživaj u jutru. Beri ruže."
<BR>&nbsp;&nbsp;&nbsp;&nbsp;&nbsp;"Ti si nesretan zato što se tako vulgarno znojiš", primetio je Dims.
<BR>&nbsp;&nbsp;&nbsp;&nbsp;&nbsp;"Kaži to mojim žlezdama."
<BR>&nbsp;&nbsp;&nbsp;&nbsp;&nbsp;Dok smo prelazili ostrvce, Bartelm je primetio da je Dims bio najsposobniji podvodni čovek kojeg je ikada sreo. Živeo je neko vreme u jednom od mehur-gradova, izgubio ženu i ćerku u katastrofi Rumokoa II, i došao gore da ostane. Karter je stigao sa Zapadne obale pre oko pet meseci, odmah nakon razvoda ili rastanka o kojem nije želeo da priča. Bio je zaposlen kod tamošnjeg 'Beltrejna' i samo je tražio premeštaj.
<BR>&nbsp;&nbsp;&nbsp;&nbsp;&nbsp;Bartelm me je proveo kroz drugu laboratoriju, koja je tada bila prazna, tako da sam mogao da se divim velikoj, osvetljenoj karti mora oko Androsa, na kojoj su zrnca svetla ukazivala na razmeštaj i stanje sprava što su održavale sonične 'zidove' oko parkova i stanica. Video sam da smo okruženi razgraničenjem koje je obuhvatalo i najbliži park.
<BR>&nbsp;&nbsp;&nbsp;&nbsp;&nbsp;"U kojem je došlo do nesreće?" upitao sam.
<BR>&nbsp;&nbsp;&nbsp;&nbsp;&nbsp;On se okrenuo i proučavao moje lice, a onda pokazao, uperivši prst u naš park.
<BR>&nbsp;&nbsp;&nbsp;&nbsp;&nbsp;"Dogodilo se to tamo, malo više unutra", rekao je. "Prema severoistočnom delu parka. Šta si čuo o tome?"
<BR>&nbsp;&nbsp;&nbsp;&nbsp;&nbsp;"Samo izveštaj na vestima", odgovorio sam. "Je li otkriveno nešto novo?"
<BR>&nbsp;&nbsp;&nbsp;&nbsp;&nbsp;"Ne, Ništa."
<BR>&nbsp;&nbsp;&nbsp;&nbsp;&nbsp;Vrhom prsta, pratio sam obrnuto 'L' svetala koja su ocrtavala oblast.
<BR>&nbsp;&nbsp;&nbsp;&nbsp;&nbsp;"Nema rupa u 'zidu'?" pitao sam.
<BR>&nbsp;&nbsp;&nbsp;&nbsp;&nbsp;"Nije bilo kvarova opreme već duže vreme."
<BR>&nbsp;&nbsp;&nbsp;&nbsp;&nbsp;"Misliš li da je to bio delfin?"
<BR>&nbsp;&nbsp;&nbsp;&nbsp;&nbsp;Slegao je ramenima. "Ja sam hemičar", rekao je, "a ne stručnjak za delfine. Ipak, stekao sam utisak, iz svega što sam pročitao, da ima delfina i delfina. Prosečan delfin izgleda sasvim mirno, sa inteligencijom, moguće je, ravnom našoj. Oni bi takođe trebalo da slede istu staru krivulju normalne distribucije - većina njih u sredini, nekoliko kretena na jednom kraju, nekoliko genija na drugom. Možda je to uradio neki slaboumni delfin koji nije bio odgovoran za svoje postupke. Ili delfin Raskoljnikov. Većina onoga što se zna o njima dolazi od proučavanja prosečnog pripadnika vrste. Statistički, u relativno kratkom vremenu koliko takva istraživanja traju, mora biti tako. Šta mi zaista znamo o njihovim psihičkim abnormalnostima? Ništa, stvarno." Opet je slegao ramenima. "Tako da, da, mislim da je to moguće", završio je.
<BR>&nbsp;&nbsp;&nbsp;&nbsp;&nbsp;Tada sam mislio na mehur-grad i neke ljude koje nikad nisam sreo, i zapitao se da li se delfini ikada osećaju loše, krivo, i gadno kao Pakao zbog ičega što su uradili. Poslao sam tu misao nazad odakle je i došla, baš dok je on izgovarao: "Nadam se da nisi zabrinut...?"
<BR>&nbsp;&nbsp;&nbsp;&nbsp;&nbsp;"Znatiželjan", rekao sam. "Ali me i briga. Naravno."
<BR>&nbsp;&nbsp;&nbsp;&nbsp;&nbsp;Okrenuo se i, dok sam ga sledio do vrata, rekao: "Pa, moraš zapamtiti da je to bilo dosta daleko prema severozapadu, u samom parku. Mi nemamo ništa što radi tamo, tako da tvoje dužnosti ne bi trebalo da te odvedu bilo gde blizu mesta gde se to desilo. Drugo, tim iz Instituta za delfinološke studije pretražuje čitavu oblast, uključujući i naš aneks ovde, podvodnom opremom za detekciju. Treće, do daljnjega će biti postavljen stalni sonarni skener oko bilo koje oblasti gde neko od naših ljudi treba da zaroni - a kavez za ajkule i podvodna dekompresiona komora nose se pri svakom dubljem ronjenju, za svaki slučaj. Ustave su sve zatvorene, dok se ovo ne sredi. A dobićeš i oružje - dugačku metalnu cev sa punjenjem i čaurom - koja bi trebalo da sredi besnog delfina ili ajkulu."
<BR>&nbsp;&nbsp;&nbsp;&nbsp;&nbsp;Klimnuo sam glavom.
<BR>&nbsp;&nbsp;&nbsp;&nbsp;&nbsp;"Dobro", rekao sam kad smo krenuli ka sledećoj skupini zgrada. "Sa tim se osećam mnogo bolje."
<BR>&nbsp;&nbsp;&nbsp;&nbsp;&nbsp;"Ionako bih uskoro i sam krenuo o tome", rekao je. "Samo, tražio sam najbolji način da započnem. I ja se osećam bolje... Ovaj deo čine kancelarije. Trebalo bi da su sada prazne."
<BR>&nbsp;&nbsp;&nbsp;&nbsp;&nbsp;Otvorio je vrata i sledio sam ga kroz: stolove, pregrade, ormane za arhivu, kancelarijske mašine, hladnjake za vodu - ništa neuobičajeno - i, kao što je on rekao, sasvim pusto. Prošli smo glavnim prolazom i kroz vrata s druge strane, gde smo prošli uzanim prolazom koji ga je odvajao od susedne zgrade. Ušli smo u nju.
<BR>&nbsp;&nbsp;&nbsp;&nbsp;&nbsp;"Ovo je naš muzej", rekao je. "Sem Beltrejn je mislio da bi bilo lepo da imamo i jedan mali, da ga pokazujemo gostima. Pun je morskih stvari, a ima i nekoliko modela naše opreme."
<BR>&nbsp;&nbsp;&nbsp;&nbsp;&nbsp;Klimajući glavom, razledao sam unaokolo. Barem modeli opreme nisu dominirali, kao što sam očekivao. Pod je bio pokriven zelenim tapisonom spolja i iznutra, i minijaturna verzija same stanice zauzimala je stolasti ram blizu prednjih vrata, sa svom opremom ispod nje otkrivenom. Police na zidu iza nje držale su veće verzije nekih od bitnijih komponenti, obeleženih pasusom- dva objašnjenja i istorije. Bio je tu i jedan starinski top, dva rama za svetiljke, nekoliko kopči za pojas, nešto novčića i neke zarđale alatke izložene u blizini, pokupljene sa neke vekovima stare lađe koja je, sudeći po propratnom natpisu, još ležala na dnu nedaleko od stanice. Na suprotnom zidu bili su kosturi morskih stvorenja, sa nekoliko većih postavljenih na ramove napred, popraćeni obojenim skicama verzije sa mesom i perajama, od ribica do delfina, sa maketom ajkule u prirodnoj veličini, zbog koje sam odlučio da se vratim i pažljivije je pogledam kad budem imao više vremena. Bio je tu i veliki odeljak koji je sadržao minerale Frenka Kašela, uredno poslagane i obeležene, odvojene od riba prozorom, a nad njima je bio pomalo nespretan ali ipak privlačan akvarel sa naslovom Panorama Majamija, sa imenom KAŠEL nažvrljanim u donjem uglu.
<BR>&nbsp;&nbsp;&nbsp;&nbsp;&nbsp;"Oho, Frenk slika", rekao sam. "Nije loše."
<BR>&nbsp;&nbsp;&nbsp;&nbsp;&nbsp;"Ne, to je njegove žene, Linde", odgovorio mi je. "Upoznaćeš je kroz nekoliko trenutaka. Trebalo bi da je tu pored nas. Ona vodi biblioteku i brine se za sav činovnički posao."
<BR>&nbsp;&nbsp;&nbsp;&nbsp;&nbsp;Potom smo prošli kroz vrata koja su vodila u biblioteku, gde sam sreo Lindu Kašel. Sedela je za stolom, pišući, i digla pogled kad smo ušli. Izgledala je kao da je u srednjim dvadesetim godinama. Kosa joj je bila dugačka, izbledela od sunca, skupljena natrag, držana šnalom ukrašenom draguljima. Plave oči, na izduženom licu sa razdvojenom bradom, blago nagore povijen nos, posutost pegicama, i nešto veoma belih, veoma ravnomernih zuba pokazalo se kad ju je Bartelm pozdravio i upoznao nas.
<BR>&nbsp;&nbsp;&nbsp;&nbsp;&nbsp;"... Kad god vam zatreba neka knjiga", rekla je.
<BR>&nbsp;&nbsp;&nbsp;&nbsp;&nbsp;Pogledao sam police, sanduke, mašine.
<BR>&nbsp;&nbsp;&nbsp;&nbsp;&nbsp;"Držimo dobre kopije standardnih referentnih dela koja mnogo koristimo", dodala je. "Mogu dobiti faksimilske kopije i svega ostalog, ukoliko mi se naruči dan ranije. Ima nekoliko polica opšte beletristike i lakših stvari tamo." Pokazala je policu pored prozora. "Tu su i one zbirke kaseta, vama zdesna, većinom podvodni zvuci - glasovi riba i slično, za deo stalnog proučavanja koje obavljamo za Nacionalnu naučnu zadužbinu - a poslednji red je muzika, za naše sopstveno uživanje. Sve je u katalogu ovde." Ustala je i pljesnula po kutiji za fascikle, i pokazala na ključ prilepljen s jedne strane. "Ako hoćete nešto da uzmete a ovde nema nikoga, bila bih vam zahvalna da zapišete broj predmeta, svoje ime i datum u ovu knjigu." Pogledala je svesku na obodu svog stola. "A ako želite bilo šta da zadržite duže od nedelju dana, molim vas da me obavestite. Tu je i kutija s alatom u donjoj fioci, ako vam zatrebaju papagajke. Ne zaboravite samo da ih vratite. To pokriva sve čega mogu se mogu trenutno setiti", dodala je. "Imate li pitanja?"
<BR>&nbsp;&nbsp;&nbsp;&nbsp;&nbsp;"Slikate li mnogo ovih dana?" upitao sam.
<BR>&nbsp;&nbsp;&nbsp;&nbsp;&nbsp;"Oh", uskliknula je, ponovo sedajući, "videli ste moju panoramu? Bojim se da je komšiluk jedini muzej u koji ću ikada dospeti. Praktično sam odustala. Znam da nisam toliko dobra."
<BR>&nbsp;&nbsp;&nbsp;&nbsp;&nbsp;"Prilično mi se svidelo."
<BR>&nbsp;&nbsp;&nbsp;&nbsp;&nbsp;Iskrivila je usta.
<BR>&nbsp;&nbsp;&nbsp;&nbsp;&nbsp;"Kad budem starija i mudrija i negde drugde, možda ću ponovo probati. Uradila sam sve što sam htela sa vodom i obalama."
<BR>&nbsp;&nbsp;&nbsp;&nbsp;&nbsp;Nasmešio sam se, jer nisam mogao više da smislim šta da kažem, a i ona je. Onda smo otišli, a Bartelm mi je dao ostatak jutra slobodno da se smestim u svoju kućicu, koja je bila boravište Majkla Tornlija. Otišao sam i obavio i to.
<BR>
<BR>&nbsp;&nbsp;&nbsp;&nbsp;&nbsp;Nakon ručka, otišao sam da radim sa Dimsom i Karterom u spremištu za opremu. Kao rezultat toga, završili smo ranije. Pošto je još bilo prerano da se misli na večeru, ponudili su da me odvedu na plivanje da vidim potonuli brod.
<BR>&nbsp;&nbsp;&nbsp;&nbsp;&nbsp;Bio je nekih četiri stotine metara na jug, van 'zida', možda dvadeset hvati duboko - ono što je od njega ostalo - i sablastan, kao što takve stvari uvek jesu, u drhtavim zrakcima svetla koje smo uperili. Razbijen glavni jarbol, slomljen prednji, deo dasaka palube i smrskane ograde vidljiv iznad mulja, unezverena horda ribica koje smo uznemirili u onome šta su god radile unutar i blizu olupine, delimična zavesa trave koju navlači i povlači struja, i to je sve što je ostalo od nečijih nada za uspešno putovanje, napora nekog brodograditelja, i, moguće je, i nekih ljudi čiji su poslednji utisci bili oluja ili mač, a zatim sivo, plavo, zeleno, naglo otpuštanje opruga, hladnoća.
<BR>&nbsp;&nbsp;&nbsp;&nbsp;&nbsp;Ili su možda stigli do Androsa i na večeru, kao mi, kasnije. Jeli smo u onoj vrsti lokala koji ima crveno-bele karirane stolnjake i blizu je obale, koje se sve ljudskom rukom stvoreno držalo, pošto je unutrašnjost Androsa bila natrpana močvarama mangrova, šumama mahagonija i smreke, grlicama, patkama, prepelicama, golubovima i čikčarnijima. Hrana je bila dobra; ja sam bio gladan.
<BR>&nbsp;&nbsp;&nbsp;&nbsp;&nbsp;Sedeli smo još neko vreme, pušeći i pričajući. Još nisam sreo Pola Valonsa, ali bio sam određen da radim s njim sledećeg dana. Pitao sam Dimsa kakav je.
<BR>&nbsp;&nbsp;&nbsp;&nbsp;&nbsp;"Krupan tip", odgovorio je, "otprilike tvoje veličine, samo zgodan. Malo zakopčan. Dobar ronilac. On i Majk odlazili su svakog vikenda, išli u štetu po čitavim Karibima. Imali su, kladim se, po devojku na svakom ostrvu."
<BR>&nbsp;&nbsp;&nbsp;&nbsp;&nbsp;"Kako on... podnosi stvari?"
<BR>&nbsp;&nbsp;&nbsp;&nbsp;&nbsp;"Prilično dobro, rekao bih. Kao što sam kazao, malo je zakopčan, ne pokazuje osećanja. Majk i on bili su godinama prijatelji."
<BR>&nbsp;&nbsp;&nbsp;&nbsp;&nbsp;Karter je tada uskočio.
<BR>&nbsp;&nbsp;&nbsp;&nbsp;&nbsp;"Jedan od onih prokletih delfina", rekao je. "Nije uopšte trebalo da počnemo da se zezamo s njima. Jedan od njih mi je jednom došao odispod, prokleto malo mi je falilo da dobijem kilu."
<BR>&nbsp;&nbsp;&nbsp;&nbsp;&nbsp;"Razigrani su", primetio je Dims. "Nije mislio ništa loše."
<BR>&nbsp;&nbsp;&nbsp;&nbsp;&nbsp;"Ja mislim da jeste. A ona njihova glatka koža podseća me na mokar balon. Odvratno!"
<BR>&nbsp;&nbsp;&nbsp;&nbsp;&nbsp;"Imaš predrasude. Oni su razigrani kao kučići. To ti je verovatno od nekakvog seksualnog kompleksa."
<BR>&nbsp;&nbsp;&nbsp;&nbsp;&nbsp;"Sranje!" rekao je Karter. "Oni..."
<BR>&nbsp;&nbsp;&nbsp;&nbsp;&nbsp;Pošto sam ja započeo o tome, osećao sam obavezu da promenim temu, pa sam upitao da li je tačno da Marta Milej živi u blizini.
<BR>&nbsp;&nbsp;&nbsp;&nbsp;&nbsp;"Da", potvrdio je Dims, hvatajući šansu. "Ima svoju kućicu oko četiri milje niz obalu odavde. Veoma fino, koliko znam, mada sam je video samo s vode. Njena sopstvena lučica. Ima hidrokrilo, jedrilicu, pošteno velik brod sa kabinom, i par malih jakih glisera. Živi sama u dugačkoj, niskoj zgradi nad samom vodom. Nema čak ni puta do tamo."
<BR>&nbsp;&nbsp;&nbsp;&nbsp;&nbsp;"Odavno se divim njenom radu. Voleo bih jednom da je upoznam."
<BR>&nbsp;&nbsp;&nbsp;&nbsp;&nbsp;Zatresao je glavom.
<BR>&nbsp;&nbsp;&nbsp;&nbsp;&nbsp;"Kladim se da nećeš. Ona ne voli ljude. Čak joj ni telefon nije u imeniku."
<BR>&nbsp;&nbsp;&nbsp;&nbsp;&nbsp;"Šteta. Zna li se zašto je takva?"
<BR>&nbsp;&nbsp;&nbsp;&nbsp;&nbsp;"Pa..."
<BR>&nbsp;&nbsp;&nbsp;&nbsp;&nbsp;"Ima deformaciju", objasnio je Karter. "Sreo sam je jednom, u vodi. Bila je usidrena, a ja sam prolazio na putu do jedne od stanica. Bilo je to pre nego što sam saznao za nju, pa sam prišao, tek da se pozdravim. Ona je slikala kroz stakleno dno svog čamca, i kad me je videla počela je da vrišti i viče da odem, da plašim ribe. I zgrabila je ciradu i bacila je preko nogu. Ipak sam uspeo da vidim. Ona je zgodna žena, normalno izgleda od struka nagore, ali su joj bokovi i noge skroz izobličeni i ružni. Bilo mi je žao što sam je postideo. I ja sam bio isto toliko postiđen, i nisam znao šta da kažem. Pa sam joj samo doviknuo 'Izvinite' i mahnuo i nastavio dalje."
<BR>&nbsp;&nbsp;&nbsp;&nbsp;&nbsp;"Čuo sam da uopšte ne može da hoda", dodao je Dims, "mada bi trebalo da bude sjajna plivačica. Ja je nikada nisam video."
<BR>&nbsp;&nbsp;&nbsp;&nbsp;&nbsp;"Da li joj se desila nekakva nesreća, znate li?"
<BR>&nbsp;&nbsp;&nbsp;&nbsp;&nbsp;"Ne, koliko ja znam", odgovorio je on. "Napola je Japanka, a priča koju sam čuo kaže da je njena majka bila jedna od beba iz Hirošime. Nekakvo genetsko oštećenje."
<BR>&nbsp;&nbsp;&nbsp;&nbsp;&nbsp;"Šteta."
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;Platili smo i krenuli natrag. Kasnije sam dugo ležao budan, misleći na delfine, potopljene brodove, polu-ljude i Golfsku struju, koja mi je pričala kroz prozor. Konačno sam je poslušao, i uzela me i otplovili smo zajedno u tamo, gde god to bilo, gde ona konačno ode.
<BR>
<BR>&nbsp;&nbsp;&nbsp;&nbsp;&nbsp;Pol Valons bio je, kao što je Endi Dims rekao, otprilike moje veličine i zgodan, na taman, reklama-za-odeću način. Još dvadeset godina i verovatno će izgledati otmeno. Neki tipovi dobijaju na svim poljima. Izgleda da je Dims bio u pravu što se tiče njegove zakopčanosti. Nije bio nešto pričljiv, mada je to postizao a da ne ispada neljubazan. A što se njegovog ronilačkog umeća tiče, nisam bio u stanju da ga potvrdim, jer nam je pripala obalska dužnost, dok su Dims i Karter bili poslati do Stanice Tri. Natrag u spremište za opremu...
<BR>&nbsp;&nbsp;&nbsp;&nbsp;&nbsp;Nisam mislio da je dobra ideja da ga pitam za njegovog pokojnog drugara, ili delfine, što me je u pogledu konverzacije prilično ograničilo na posao koji smo obavljali i nekoliko opštih mesta. Tako je proteklo jutro.
<BR>&nbsp;&nbsp;&nbsp;&nbsp;&nbsp;Nakom ručka, međutim, počeo sam da razmišljam unapred, razmatrajući planove za to veče. Ocenio sam da je on isto toliko dobar, kao i svako drugi, da ga pitam za pravac do Čikčarnija.
<BR>&nbsp;&nbsp;&nbsp;&nbsp;&nbsp;Spustio je ventil koji je čistio i zagledao se u mene.
<BR>&nbsp;&nbsp;&nbsp;&nbsp;&nbsp;"Zašto bi hteo da odeš do tog ćumeza?" zapitao je.
<BR>&nbsp;&nbsp;&nbsp;&nbsp;&nbsp;"Čuo sam da spominju to mesto", odgovorio sam. "Voleo bih da ga vidim."
<BR>&nbsp;&nbsp;&nbsp;&nbsp;&nbsp;"Služe droge bez dozvole", rekao mi je. "Nema inspekcije. Ako voliš te stvari, nemaš garanciju da ti neće uvaliti neko sranje koje je neki seoski idiot skuvao u svom klozetu."
<BR>&nbsp;&nbsp;&nbsp;&nbsp;&nbsp;"Onda ću se držati piva. Ipak bih voleo da vidim to mesto."
<BR>&nbsp;&nbsp;&nbsp;&nbsp;&nbsp;Slegao je ramenima.
<BR>&nbsp;&nbsp;&nbsp;&nbsp;&nbsp;"Nema baš mnogo da se vidi. Ali, evo..."
<BR>&nbsp;&nbsp;&nbsp;&nbsp;&nbsp;Obrisao je ruke, iscepao jedan stari list sa pozadine zidnog kalendara, i na brzinu mi skicirao mapu. Video sam da je to malo unutar ostrva, prema pticama i mangrovama, kaljuzi i mahagoniju. Bilo je i nešto južnije od mesta gde sam bio prošle večeri. Nalazilo se na potoku, sagrađeno na stubovima nad vodom, rekao je, i mogao sam odvesti čamac sve do doka koji je bio pored.
<BR>&nbsp;&nbsp;&nbsp;&nbsp;&nbsp;"Mislim da ću svratiti večeras", rekao sam.
<BR>&nbsp;&nbsp;&nbsp;&nbsp;&nbsp;"Zapamti šta sam ti rekao."
<BR>&nbsp;&nbsp;&nbsp;&nbsp;&nbsp;Klimnuo sam glavom dok sam spremao mapu.
<BR>&nbsp;&nbsp;&nbsp;&nbsp;&nbsp;Popodne je prošlo brzo. Naišlo je okupljanje oblaka, kratka kiša - oko četvrt sata - a onda se sunce vratilo da osuši palube i ugreje upravo opran svet. Ponovo mi se radni dan rano završio, zahvaljujući činjenici da je nestalo posla. Brzo sam se istuširao, obukao čistu odeću, i otišao da vidim kako mogu dobiti čamac na korišćenje.
<BR>&nbsp;&nbsp;&nbsp;&nbsp;&nbsp;Ronald Dejvis, visok čovek proređene kose sa novoengleskim naglaskom, rekao je da mogu uzeti gliser Izabela; žalio se na svoj artritis, i rekao mi da se dobro provedem. Klimnuo sam glavom, usmerio čamac ka Androsu i otkašljucao, nadajući se da Čikčarni ubraja i hranu u svoje atrakcije, pošto nisam hteo da se zaustavljam ni na kom drugom mestu.
<BR>&nbsp;&nbsp;&nbsp;&nbsp;&nbsp;More je bilo mirno i galebovi su se obrušavali i obrtali, promuklo kričući, dok sam ja širio krila svog traga preko njihovog staništa. Nisam, u stvari, imao pojma šta tražim. Nije mi se dopadalo da tako operišem, ali nisam imao alternative. Nisam imao liniju napada. Ova nije imalo za šta da se uhvati. Odlučio sam, stoga, da sakupim onoliko informacija koliko mogu, onoliko brzo koliko je moguće. Brzina je uvek izgledala posebno bitna kad nisam imao pojma šta bi se to moglo ohladiti.
<BR>&nbsp;&nbsp;&nbsp;&nbsp;&nbsp;Andros se uvećao preda mnom. Orijentisao sam se prema mestu gde smo jeli prethodne večeri, a onda potražio ušće potoka koje mi je Valons skicirao.
<BR>&nbsp;&nbsp;&nbsp;&nbsp;&nbsp;Trebalo mi je nekih deset minuta da ga nađem, i smanjio sam gas i polako prešao njegov izuvijani tok. Povremeno bih uočio grubi put koji je išao duž obale sa moje leve strane. Lišće je polako postajalo sve gušće i konačno sam ga potpuno izgubio iz vida.
<BR>&nbsp;&nbsp;&nbsp;&nbsp;&nbsp;Na kraju su mi se grane srele nad glavom, zatvarajući me na nekoliko minuta u aleju preranog sumraka, pre nego što se potok opet proširio, poveo me iza okuke, i pokazao mi mesto kakvo mi je bilo opisano.
<BR>&nbsp;&nbsp;&nbsp;&nbsp;&nbsp;Krenuo sam do doka, gde je nekoliko drugih čamaca bilo vezano, privezao se, iskrcao, i pogledao okolo. Zgrada meni zdesna - jedina zgrada, sem jedne male šupe - jeste se prostirala iznad vode, bila na drvenoj konstrukciji, i bila toliko iskrpljena da sam sumnjao da je ostalo išta od originalnog materijala. Pored nje bilo je parkirano pola tuceta vozila, i izbledeli znak je označavao mesto kao ČIKČARNI. Gledajući levo, dok sam napredovao, mogao sam videti da je put koji me je pratio bio u boljem stanju nego što bih pomislio.
<BR>&nbsp;&nbsp;&nbsp;&nbsp;&nbsp;Ulazeći, na nekih pet metara od sebe otkrio sam divan šank od mahagonija, koji je izgledao kao da potiče sa nekog broda. Bilo je osam do deset stolova tu i tamo, nekoliko njih zauzeto, a sa desne strane bara bila su vrata sa zavesom. Neko iznad njih beše naslikao grub oreol od oblaka.
<BR>&nbsp;&nbsp;&nbsp;&nbsp;&nbsp;Prišao sam baru, postajući njegov jedini stanovnik. Barmen, debeljko kojem je brijanje bilo potrebno juče kao i prekjuče, spustio je novine i prišao mi.
<BR>&nbsp;&nbsp;&nbsp;&nbsp;&nbsp;"Šta će biti za vas?"
<BR>&nbsp;&nbsp;&nbsp;&nbsp;&nbsp;"Dajte mi pivo", zatražio sam. "I mogu li dobiti nešto za jelo?"
<BR>&nbsp;&nbsp;&nbsp;&nbsp;&nbsp;"Samo trenutak."
<BR>&nbsp;&nbsp;&nbsp;&nbsp;&nbsp;Malo se udaljio, i proverio mali frižider.
<BR>&nbsp;&nbsp;&nbsp;&nbsp;&nbsp;"Sendvič sa ribljom salatom?" upitao je.
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;"Dobro. Jer, to je sve što imamo."
<BR>&nbsp;&nbsp;&nbsp;&nbsp;&nbsp;Sastavio ga je, doneo ga, i natočio mi moje pivo.
<BR>&nbsp;&nbsp;&nbsp;&nbsp;&nbsp;"To sam vaš čamac čuo, zar ne?" zapitao je.
<BR>&nbsp;&nbsp;&nbsp;&nbsp;&nbsp;"Tačno."
<BR>&nbsp;&nbsp;&nbsp;&nbsp;&nbsp;"Na odmoru?"
<BR>&nbsp;&nbsp;&nbsp;&nbsp;&nbsp;"Ne. Upravo sam počeo da radim na Stanici Jedan."
<BR>&nbsp;&nbsp;&nbsp;&nbsp;&nbsp;"Oh. Ronilac?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;Uzdahnuo je.
<BR>&nbsp;&nbsp;&nbsp;&nbsp;&nbsp;"Onda ste vi zamena za Majka Tornlija. Jadan čovek."
<BR>&nbsp;&nbsp;&nbsp;&nbsp;&nbsp;Više volim reč 'naslednik' nego 'zamena' u tim situacijama, jer onda ljudi manje izgledaju kao osigurači. Ipak, klimnuo sam potvrdno glavom.
<BR>&nbsp;&nbsp;&nbsp;&nbsp;&nbsp;"Da, čuo sam za sve to", rekao sam. "Šteta."
<BR>&nbsp;&nbsp;&nbsp;&nbsp;&nbsp;"Često je navraćao ovamo."
<BR>&nbsp;&nbsp;&nbsp;&nbsp;&nbsp;"I to sam čuo... kao i da je tip sa kojim je dolazio radio ovde."
<BR>&nbsp;&nbsp;&nbsp;&nbsp;&nbsp;Klimnuo je glavom.
<BR>&nbsp;&nbsp;&nbsp;&nbsp;&nbsp;"Rudi. Rudi Majers", rekao je. "Radio je ovde nekoliko godina."
<BR>&nbsp;&nbsp;&nbsp;&nbsp;&nbsp;"Bili su dosta dobri prijatelji, a?"
<BR>&nbsp;&nbsp;&nbsp;&nbsp;&nbsp;Odmahnuo je glavom.
<BR>&nbsp;&nbsp;&nbsp;&nbsp;&nbsp;"Ne posebno", odgovorio je. "Samo su se poznavali. Rudi je radio tamo pozadi." Pogledao je zavesu. "Znate već."
<BR>&nbsp;&nbsp;&nbsp;&nbsp;&nbsp;Klimnuo sam potvrdno glavom.
<BR>&nbsp;&nbsp;&nbsp;&nbsp;&nbsp;"Glavni vodič, viši medicinski oficir, i glavni perač boca", dodao je sa lažnom veselošću. "Jeste li zainteresovani...?"
<BR>&nbsp;&nbsp;&nbsp;&nbsp;&nbsp;"Šta je specijalitet kuće?"
<BR>&nbsp;&nbsp;&nbsp;&nbsp;&nbsp;"Ružičasti raj", odgovorio je. "Fino je."
<BR>&nbsp;&nbsp;&nbsp;&nbsp;&nbsp;"Šta ima?"
<BR>&nbsp;&nbsp;&nbsp;&nbsp;&nbsp;"Malo za plutanje, malo za dizanje, lepa svetla."
<BR>&nbsp;&nbsp;&nbsp;&nbsp;&nbsp;"Možda sledeći put", rekao sam. "Jesu li on i Rudi često išli zajedno na plivanje?"
<BR>&nbsp;&nbsp;&nbsp;&nbsp;&nbsp;"Ne, to je bio jedini put. Jeste li zabrinuti?"
<BR>&nbsp;&nbsp;&nbsp;&nbsp;&nbsp;"Nisam baš srećan zbog toga. Kad sam prihvatio ovaj posao, niko mi nije rekao da bih mogao biti pojeden. Je li Majk ikada rekao nešto o neuobičajenoj morskoj aktivnosti ili nešto slično?"
<BR>&nbsp;&nbsp;&nbsp;&nbsp;&nbsp;"Ne, nije koliko se ja sećam."
<BR>&nbsp;&nbsp;&nbsp;&nbsp;&nbsp;"A šta je sa Rudijem? Je li on voleo vodu?"
<BR>&nbsp;&nbsp;&nbsp;&nbsp;&nbsp;Zagledao se u mene, trudeći se oko početka mrštenja.
<BR>&nbsp;&nbsp;&nbsp;&nbsp;&nbsp;"Zašto pitate?"
<BR>&nbsp;&nbsp;&nbsp;&nbsp;&nbsp;"Jer mi je palo na pamet da bi to moglo nešto značiti. Ako se interesovao za takve stvari, a Majk naišao na nešto neuobičajeno, mogao ga je odvesti da to vidi."
<BR>&nbsp;&nbsp;&nbsp;&nbsp;&nbsp;"Kao šta?"
<BR>&nbsp;&nbsp;&nbsp;&nbsp;&nbsp;"Otkud ja da znam? Ali, ako je našao nešto, a to je bilo opasno, voleo bih da znam za to."
<BR>&nbsp;&nbsp;&nbsp;&nbsp;&nbsp;Mrštenje je nestalo.
<BR>&nbsp;&nbsp;&nbsp;&nbsp;&nbsp;"Ne", rekao je. "Rudija to ne bi interesovalo. Ne bi izašao napolje da pogleda ni ako bi čudovište iz Loh Nesa proplivalo ovuda."
<BR>&nbsp;&nbsp;&nbsp;&nbsp;&nbsp;"Pitam se zašto je onda išao?"
<BR>&nbsp;&nbsp;&nbsp;&nbsp;&nbsp;Slegao je ramenima.
<BR>&nbsp;&nbsp;&nbsp;&nbsp;&nbsp;"Nemam predstavu."
<BR>&nbsp;&nbsp;&nbsp;&nbsp;&nbsp;Imao sam osećaj da bih, kad bih ga bilo šta još upitao, mogao samo da upropastim naše divno slaganje. I tako sam pojeo, popio, platio i otišao.
<BR>
<BR>&nbsp;&nbsp;&nbsp;&nbsp;&nbsp;Sledio sam potok natrag do otvorene vode i krenuo južno duž obale. Dims je rekao da je oko četiri milje u tom pravcu, računajući od restorana, i da je to duga, niska zgrada na samoj vodi. U redu, nadao sam se da se vratila sa tog puta koji je Don spomenuo. Najgore što bi mogla da uradi bilo je da mi kaže da odem. Ali je znala strašno mnogo stvari koje bi vredelo čuti. Poznavala je oblast i poznavala je delfine. Želeo sam njeno mišljenje, ako ga je imala.
<BR>&nbsp;&nbsp;&nbsp;&nbsp;&nbsp;Još je bilo dosta dnevne svetlosti na nebu, mada se vazduh činio malo hladnijim, kada sam uočio malu dragu na odgovarajućoj razdaljini; smanjio sam gas, i okrenuo ka njoj. Da, to je bilo to, delom pozadi i na levo, sagrađeno uz strmu uzbrdicu i sa prednjim dokom koji je štrčao nad vodu. Nekoliko čamaca, od kojih jedan na jedra, ljuljuškalo se pored njega, zaštićeno dugačkom, belom krivinom lukobrana.
<BR>&nbsp;&nbsp;&nbsp;&nbsp;&nbsp;Krenuo sam unutra, nastavljajući da usporavam, i prošao do unutrašnje tačke lukobrana. Video sam je da sedi na doku, i ona je videla mene i posegnula za nečim. Onda mi se izgubila iz vida dok sam prilazio s druge strane zdanja. Ugasio sam motor i privezao čamac uz najzgodniji pristan, pitajući se svakog trenutka da li će se ona pojaviti sledećeg, sa kukom za čamce u ruci, spremna da odbije uljeze.
<BR>&nbsp;&nbsp;&nbsp;&nbsp;&nbsp;To se ipak nije dogodilo, pa sam se iskrcao i popeo uz nagib koja me doveo do vrha. Ona je upravo završila nameštanje dugačke, široke suknje, koja mora da je bila ono za čim je posegnula. Nosila je gornji deo bikinija, i sedela je na samom doku, blizu ivice, nogu podvučenih van pogleda pod zeleni, beli i plavi štampani tekstil. Kosa joj je bila duga i veoma crna, oči tamne i krupne. Crte su joj bile pravilne, sa jasnim orijentalnim oblikom, od one vrste za koju nalazim da je izuzetno privlačna. Zastao sam na vrhu nagiba, odmah se osećajući nelagodno čim sam joj sreo pogled.
<BR>&nbsp;&nbsp;&nbsp;&nbsp;&nbsp;"Zovem se Medison, Džejms Medison", rekao sam. "Radim na Stanici Jedan. Nov sam tamo. Mogu li da dođem na trenutak?"
<BR>&nbsp;&nbsp;&nbsp;&nbsp;&nbsp;"Već jeste", odgovorila je. Onda se nasmešila, ispitivački. "Ali, možete prići i ostatak puta i dobiti svoj trenutak."
<BR>&nbsp;&nbsp;&nbsp;&nbsp;&nbsp;I jesam, a dok sam napredovao ona se zagledala u mene. To me je učinilo krajnje samosvesnim, što je stanje koje sam mislio da sam svladao ubrzo nakon puberteta; i kada sam već hteo da skrenem pogled, ona je rekla: "Marta Milej - tek da ovo bude potpuno upoznavanje", i ponovo se nasmešila.
<BR>&nbsp;&nbsp;&nbsp;&nbsp;&nbsp;"Već dugo se divim vašem radu", rekao sam, "mada je to samo deo razloga što sam svratio. Nadao sam se da mi možete pomoći da se osećam sigurnije na svom poslu."
<BR>&nbsp;&nbsp;&nbsp;&nbsp;&nbsp;"Ubistva", rekla je.
<BR>&nbsp;&nbsp;&nbsp;&nbsp;&nbsp;"Da. Tačno. Vaše mišljenje. Voleo bih da ga čujem."
<BR>&nbsp;&nbsp;&nbsp;&nbsp;&nbsp;"Dobro. Možete ga čuti", rekla je. "Ali, ja sam bila na Martiniku kada su se ubistva desila, i moji podaci potiču samo iz novinskih izveštaja i jednog telefonskog razgovora sa prijateljem iz IDS-a. Na osnovu godina poznanstva, godina provedenih fotografišući ih, igrajući se sa njima, poznavajući ih - voleći ih - ne verujem da je moguće da bi delfin ubio ljudsko biće. Ta pomisao je u suprotnosti sa svim mojim iskustvom. Iz nekog čudnog razloga - možda nekog delfinskog koncepta bratstva samosvesne inteligencije - čini se da smo im mi dosta važni, toliko važni da čak verujem da bi jedan od njih radije sam umro pre nego da vidi jednog od nas ubijenog."
<BR>&nbsp;&nbsp;&nbsp;&nbsp;&nbsp;"Znači da odbacujete čak i ubistvo u samoodbrani od strane delfina?"
<BR>&nbsp;&nbsp;&nbsp;&nbsp;&nbsp;"Mislim tako", rekla je, "mada tu nemam činjenice na koje bih mogla da ukažem. Međutim, što je važnije, u okvirima vašeg stvarnog pitanja, jeste to da su ubistva na mene ostavila utisak kao veoma nedelfinska ubistva."
<BR>&nbsp;&nbsp;&nbsp;&nbsp;&nbsp;"Kako to?"
<BR>&nbsp;&nbsp;&nbsp;&nbsp;&nbsp;"Ne mislim da bi delfin upotrebio svoje zube na način koji je čitava stvar opisana. Kako je delfin napravljen, njegov rostrum - ili kljun - sadrži stotinu zuba, a ima ih osamdeset osam u njegovoj donjoj vilici. Međutim, ukoliko upadne u borbu sa, recimo, ajkulom ili kitom, ne koristi ih za ujedanje ili paranje. On ih stegne, što pravi veoma čvrstu alatku, i koristi svoju donju vilicu, koja je prilično isturena, da udara u svog protivnika. Prednji deo lobanje dosta mu je debeo, a sama lobanja dovoljno velika da apsorbuje ogromne šokove od udaraca zadatih na taj način - a to su udarci ogromne snage, jer delfini imaju veoma snažne vratne mišiće. Sasvim su sposobni da ubiju ajkulu, udarajući je do smrti. Pa čak i da dozvolimo kao pretpostavku da je delfin mogao da uradi tako nešto, on ne bi grizao svoje žrtve. On bi ih prebio."
<BR>&nbsp;&nbsp;&nbsp;&nbsp;&nbsp;"A zašto se niko iz Delfinološkog instituta nije pojavio u javnosti i rekao to?"
<BR>&nbsp;&nbsp;&nbsp;&nbsp;&nbsp;Uzdahnula je.
<BR>&nbsp;&nbsp;&nbsp;&nbsp;&nbsp;"Jesu. Mediji čak nisu ni iskoristili izjavu koju su im dali. Očigledno, niko nije smatrao da je ta priča dovoljno važna da zaslužuje dodatak."
<BR>&nbsp;&nbsp;&nbsp;&nbsp;&nbsp;Konačno je skrenula pogled sa mene i zagledala se preko vode.
<BR>&nbsp;&nbsp;&nbsp;&nbsp;&nbsp;"Mislim da je njihova nebriga za štetu prouzrokovanu davanjem samo jedne priče prezira vredna čak i više od namerne zlobe", rekla je.
<BR>&nbsp;&nbsp;&nbsp;&nbsp;&nbsp;Oslobođen na trenutak njenog pogleda, spustio sam se da sednem na ivicu doka, tako da su mi noge visile sa strane. Bila je dodatna neugodnost da stojim i gledam nadole na nju. Pridružio sam joj se u gledanju preko drage.
<BR>&nbsp;&nbsp;&nbsp;&nbsp;&nbsp;"Cigaretu?" upitao sam je.
<BR>&nbsp;&nbsp;&nbsp;&nbsp;&nbsp;"Ne pušim."
<BR>&nbsp;&nbsp;&nbsp;&nbsp;&nbsp;"Smem li ja?"
<BR>&nbsp;&nbsp;&nbsp;&nbsp;&nbsp;"Samo napred."
<BR>&nbsp;&nbsp;&nbsp;&nbsp;&nbsp;Pripalio sam jednu, povukao dim, razmislio na tren, a onda upitao: "Imate li ideju kako su se ubistva mogla desiti?"
<BR>&nbsp;&nbsp;&nbsp;&nbsp;&nbsp;"Mogla je to biti ajkula."
<BR>&nbsp;&nbsp;&nbsp;&nbsp;&nbsp;"Ali, godinama nije bilo ajkula u toj oblasti. 'Zidovi'..."
<BR>&nbsp;&nbsp;&nbsp;&nbsp;&nbsp;Nasmejala se.
<BR>&nbsp;&nbsp;&nbsp;&nbsp;&nbsp;"Postoji koliko hoćete načina na koje je ajkula mogla da uđe", rekla je. "Pomeranje dna, koje je otvorilo tunel ili procep ispod 'zida'. Privremeni kratak spoj u jednom od projektora, koji nije primećen - ili trajan, sa kratkim spojem negde u monitorskom sistemu. Što se toga tiče, frekvencije koje koristi 'zid' trebalo bi da budu ekstremno neugodne mnogim varijantama morskog života, ali ne neizbežno i fatalne. Mada bi ajkula obično izbegavala 'zid', jedna je mogla biti naterana, silom gurnuta nekim poremećajem, a onda se našla zarobljena unutra."
<BR>&nbsp;&nbsp;&nbsp;&nbsp;&nbsp;"Ima u tome nečega", rekao sam. "Da... Hvala vam. Niste me razočarali."
<BR>&nbsp;&nbsp;&nbsp;&nbsp;&nbsp;"Ja bih pomislila da jesam."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Sve što sam uradila bilo je da sam pokušala da skinem sumnju sa delfina i ukažem na mogućnost da unutra postoji ajkula. Rekli ste da želite da vam kažem nešto zbog čega ćete se osećati sigurnije u svom poslu."
<BR>&nbsp;&nbsp;&nbsp;&nbsp;&nbsp;Opet sam osetio nelagodu. Imao sam čudan, iracionalan osećaj da ona nekako zna sve o meni i da u tom trenutku igra neku igru.
<BR>&nbsp;&nbsp;&nbsp;&nbsp;&nbsp;"Rekli ste da ste upoznati sa mojim radom", nastavila je iznenada. "Da li to uključuje i dve knjige sa slikama delfina?"
<BR>&nbsp;&nbsp;&nbsp;&nbsp;&nbsp;"Da. Uživao sam i u vašem tekstu."
<BR>&nbsp;&nbsp;&nbsp;&nbsp;&nbsp;"Nije ga bilo baš mnogo", rekla je, "i već je prošlo nekoliko godina. Možda je bilo previše ćudljivo. Odavno nisam pogledala te stvari, koje sam tamo rekla..."
<BR>&nbsp;&nbsp;&nbsp;&nbsp;&nbsp;"Smatrao sam ih vanredno odgovarajućim za temu - mali zenoliki aforizmi za svaku fotografiju."
<BR>&nbsp;&nbsp;&nbsp;&nbsp;&nbsp;"Možete li se setiti jednog?"
<BR>&nbsp;&nbsp;&nbsp;&nbsp;&nbsp;"Da", odgovorio sam, pošto mi je jedan odjednom naišao, "sećam se snimka delfina u skoku, gde ste uhvatili njegovu senku nad vodom i imali kao potpis: 'U odsustvu odraza, koji bogovi...'"
<BR>&nbsp;&nbsp;&nbsp;&nbsp;&nbsp;Ona se na trenutak nasmejala.
<BR>&nbsp;&nbsp;&nbsp;&nbsp;&nbsp;"Dugo vremena sam mislila da je to možda previše ljupko. Kasnije, ipak, kada sam bolje upoznala svoje subjekte, shvatila sam da nije."
<BR>&nbsp;&nbsp;&nbsp;&nbsp;&nbsp;"Često sam se pitao kakvu vrstu religije ili religioznih osećanja bi oni mogli posedovati" rekao sam. "To je bio zajednički elemenat svim ljudskim plemenima. Reklo bi se da se nešto u tom smislu pojavljuje svaki put kada se dostigne određeni nivo inteligencije, da bi se snalazilo sa onim stvarima koje su joj još van dohvata. Zbunjen sam pitanjem oblika koji bi to moglo imati među delfinima, ali prilično zaintrigiran idejom. Kažete da imate neke ideje o tome?"
<BR>&nbsp;&nbsp;&nbsp;&nbsp;&nbsp;"Mnogo sam razmišljala dok sam ih posmatrala" odgovorila je, "pokušavajući da analiziram njihov karakter u okvirima njihovog ponašanja, njihove fiziologije. Da li su vam poznata dela Johana Hojzinge?"
<BR>&nbsp;&nbsp;&nbsp;&nbsp;&nbsp;"Maglovito", odgovorio sam. "Godine su prošle otkad sam čitao Homo ludensa, a i to mi se činilo grubom skicom za nešto što nikada nije uspeo da do kraja osmisli. Ali, sećam se njegove osnovne premise, kao na primer da se kultura javlja kao nekakva sublimacija instinkta za igru, elemenata svetih izvedbi i svečanih takmičenja koji traju neko vreme u razvijajućim institucijama, možda uvek ostajući prisutni na nekom nivou - mada se njegova analiza zaustavila pre modernih vremena."
<BR>&nbsp;&nbsp;&nbsp;&nbsp;&nbsp;"Da", rekla je. "Instinkt za igru. Gledajući ih kako se poigravaju, često mi se činilo da, onako dobro prilagođeni svojoj okolini, delfini nikada nisu imali potrebu da izgrade složene društvene institucije, tako da bi, šta god da su u tom smislu imali, to bilo mnogo bliže ranijim situacijama koje je razmatrao Hojzinga - životnim uslovima punim stalnog upuštanja u njihovu verziju svečanih izvedbi i takmičenja."
<BR>&nbsp;&nbsp;&nbsp;&nbsp;&nbsp;"Igra-religija?"
<BR>&nbsp;&nbsp;&nbsp;&nbsp;&nbsp;"Ne baš tako jednostavno, mada mislim da je to deo slike. Problem ovde leži u jeziku. Hojzinga je s razlogom koristio latinsku reč ludus. Za razliku od grčkog jezika, koji je imao različite reči za lenčarenje, za učestvovanje u takmičenjima, za provođenje vremena na razne načine, latinski je odrazio bazično jedinstvo svih tih stvari i objedinio ih u jedan koncept pomoću reči ludus. Delfinsko razlikovanje igre i ozbiljnosti očigledno je različito od našeg, kao što se naše razlikuje od grčkog. U našem razumevanju reči ludus, međutim, u našoj sposobnosti da shvatimo da možemo objediniti primere aktivnosti iz širokog spektra uzoraka ponašanja razmatrajući ih kao oblike igre, imamo bolju osnovu za pretpostavku kao i za tumačenje."
<BR>&nbsp;&nbsp;&nbsp;&nbsp;&nbsp;"I na taj način ste izvukli zaključak o njihovoj religiji?"
<BR>&nbsp;&nbsp;&nbsp;&nbsp;&nbsp;"Nisam, naravno. Imam samo nekoliko pretpostavki. Vi kažete da nemate nikakvu?"
<BR>&nbsp;&nbsp;&nbsp;&nbsp;&nbsp;"Pa, kad bih morao da pogađam, da izvučem nešto iz vazduha, rekao bih neka vrsta panteizma - možda nešto srodno manje kontemplativnim oblicima budizma."
<BR>&nbsp;&nbsp;&nbsp;&nbsp;&nbsp;"Zašto 'manje kontemplativnim'?" upitala je.
<BR>&nbsp;&nbsp;&nbsp;&nbsp;&nbsp;"Sva ta aktivnost", rekao sam. "Oni čak ni ne spavaju odistinski, zar ne? Moraju redovno da odu do površine da bi udahnuli. Tako da se stalno kreću. Kada bi to oni bili u stanju da pod koralnim ekvivalentom bo-drveta plutaju bilo koje duže vreme?"
<BR>&nbsp;&nbsp;&nbsp;&nbsp;&nbsp;"Kakav mislite da bi vaš um bio da nikada ne spavate?"
<BR>&nbsp;&nbsp;&nbsp;&nbsp;&nbsp;"Nalazim da je to prilično teško zamisliti. Ipak, mislim da bi mi posle nekog vremena to bilo prilično neugodno, sem ukoliko..."
<BR>&nbsp;&nbsp;&nbsp;&nbsp;&nbsp;"Sem ukoliko - šta?"
<BR>&nbsp;&nbsp;&nbsp;&nbsp;&nbsp;"Sem, pretpostavljam, ukoliko bih se upuštao u povremena sanjarenja."
<BR>&nbsp;&nbsp;&nbsp;&nbsp;&nbsp;"Mislim da bi to moglo biti slučaj sa delfinima, mada sa kapacitetima mozga kakve oni poseduju ne mislim da bi to morala da bude periodična stvar."
<BR>&nbsp;&nbsp;&nbsp;&nbsp;&nbsp;"Nisam vas sasvim pratio."
<BR>&nbsp;&nbsp;&nbsp;&nbsp;&nbsp;"Mislim da su dovoljno opremljeni da to rade istovremeno sa drugim razmišljanjem, pre nego u seriji."
<BR>&nbsp;&nbsp;&nbsp;&nbsp;&nbsp;"Hoćete reći da uvek pomalo sanjaju? Uzimaju svoje mentalne odmore, svoja opuštanja, postrance u vremenu, na taj način?"
<BR>&nbsp;&nbsp;&nbsp;&nbsp;&nbsp;"Da. I mi to radimo, iako u ograničenom obimu. Uvek postoji malo pozadinskog mišljenja, malo mentalne buke dok se mi brinemo za one misli koje su nam najpreče u svesti. Naučimo da to potiskujemo, nazivajući to koncentracijom. To je, u jednom smislu, proces sprečavanja sebe da sanjamo."
<BR>&nbsp;&nbsp;&nbsp;&nbsp;&nbsp;"I vi vidite delfina kao nekoga ko sanja i istovremeno nastavlja sa svojim normalnim mentalnim poslom?"
<BR>&nbsp;&nbsp;&nbsp;&nbsp;&nbsp;"Na neki način, da. Ali ja i samo sanjanje vidim kao nešto drugačiji proces."
<BR>&nbsp;&nbsp;&nbsp;&nbsp;&nbsp;"Na koji način?"
<BR>&nbsp;&nbsp;&nbsp;&nbsp;&nbsp;"Naši snovi su većinom vizuelni po prirodi, jer su naši budni životi prvenstveno vizuelno orijentisani. Delfin je, s druge strane..."
<BR>&nbsp;&nbsp;&nbsp;&nbsp;&nbsp;"... akustički orijentisan. Da. Ako uzmemo taj efekat konstantnog sna i zasnujemo ga na neurofiziološkoj strukturi koju oni imaju, čini se da bi se oni mogli brčkati uživajući u vlastitoj popratnoj muzici."
<BR>&nbsp;&nbsp;&nbsp;&nbsp;&nbsp;"Manje-više, da. A zar ne bi to ponašanje moglo biti svrstano među ludus?"
<BR>&nbsp;&nbsp;&nbsp;&nbsp;&nbsp;"Jednostavno, ne znam."
<BR>&nbsp;&nbsp;&nbsp;&nbsp;&nbsp;"Jedan oblik ludusa, koji su Grci naravno videli kao posebnu aktivnost, dajući mu ime dijagoga, najbolje se prevodi kao mentalna rekreacija. Muzika je svrstavana u tu kategoriju, i Aristotel je u svojoj Politici razmatrao korist koju se može izvući iz nje, konačno zaključujući da muzika može doprineti vrlini tako što će učiniti telo jakim, podržati određeni etos, i omogućiti nam da uživamo u stvarima na pravi način - šta god to značilo. Ali, razmatrajući akustično sanjarenje u toj svetlosti - kao muzičku varijantu ludusa - pitam se, zar ne bi moglo zaista podržavati određeni etos i gajiti određeni način uživanja u stvarima?"
<BR>&nbsp;&nbsp;&nbsp;&nbsp;&nbsp;"Možda, ukoliko to bude zajednički doživljaj."
<BR>&nbsp;&nbsp;&nbsp;&nbsp;&nbsp;"Još uvek nemamo prave ideje o značenju mnogih njihovih zvukova. Pretpostavimo da vokalno izražavaju neki deo tog doživljaja?"
<BR>&nbsp;&nbsp;&nbsp;&nbsp;&nbsp;"Možda, uz vaše druge premise."
<BR>&nbsp;&nbsp;&nbsp;&nbsp;&nbsp;"Onda je to sve što imam", zaključila je ona. "Nastojim da uočim religiozno značenje u spontanim izrazima dijagoge. Vi, naravno, ne morate misliti tako."
<BR>&nbsp;&nbsp;&nbsp;&nbsp;&nbsp;"I ne mislim. Prihvatio bih to kao fiziološku ili psihološku neophodnost, čak ga i posmatrao - kako ste vi predložili - kao oblik igre, ili ludusa. Međutim, nema načina da saznam da li takva muzička aktivnost zaista predstavlja religiozno izražavanje, te za mene lopta tu prestaje da se kotrlja. U ovoj tački, mi ne razumemo odista njihov etos ili njihov poseban način gledanja na život. Koncept toliko stran i složen, kao ovaj koji ste izložili, njima bi bilo nemoguće da komunikacijom prenesu nama, čak i da je jezička barijera mnogo tanja nego što sada jeste. Sem nalaženja nekog načina da uđemo u njih, da to i sami saznamo, ne vidim kako tu možemo shvatiti religiozna osećanja, čak i ukoliko je svaka od vaših ostalih pretpostavki tačna."
<BR>&nbsp;&nbsp;&nbsp;&nbsp;&nbsp;"Vi ste, naravno, u pravu", rekla je ona. "Zaključak nije naučan ako ga nije moguće demonstrirati. Ja ga zaista ne mogu demonstrirati, jer je to samo osećaj, pretpostavka, intuicija - i samo u tom duhu je nudim. Međutim, posmatrajte ih nekad u njihovoj igri, slušajte zvuke koje će prihvatiti i vaše uši. Razmislite o tome. Pokušajte da to osetite."
<BR>&nbsp;&nbsp;&nbsp;&nbsp;&nbsp;Nastavio sam da zurim u vodu i nebo. Već sam saznao sve što sam došao da saznam i ostatak je bio samo glazura, ali nisam uživao u takvom desertu baš svaki dan. Tada sam shvatio da mi se devojka sviđa i više nego što sam mislio da će mi se svideti; da sam postao prilično fasciniran dok je pričala, i to ne samo zbog teme. I tako sam, delimično da produžim stvari a delimično zato što sam bio iskreno znatiželjan, zatražio: "Samo napred. Recite mi ostatak. Molim vas."
<BR>&nbsp;&nbsp;&nbsp;&nbsp;&nbsp;"Ostatak?"
<BR>&nbsp;&nbsp;&nbsp;&nbsp;&nbsp;"Vidite religiju ili nešto tog nivoa. Kažite mi kakva mislite da ona mora da izgleda."
<BR>&nbsp;&nbsp;&nbsp;&nbsp;&nbsp;U prvi mah je oklevala. "Ne znam", rekla je najzad. "Što se više pretpostavki gomila, to sve blesavije počinje da izgleda. Ostanimo na ovom."
<BR>&nbsp;&nbsp;&nbsp;&nbsp;&nbsp;Ali bi me to ostavilo sa malo toga da kažem, osim 'Hvala vam' i 'Laku noć'. Stoga sam ugurao um unutar parametara koje beše postavila, i jedna od stvari koje su mi pale na pamet bila je Bartelmovo pominjanje normalne distribucione krivulje u vezi sa delfinima.
<BR>&nbsp;&nbsp;&nbsp;&nbsp;&nbsp;"Ako, kao što pretpostavljate", počeo sam, "oni stalno izražavaju i tumače sebe i svoj univerzum kroz neku vrstu podsvesne snopesme, čini se da iz toga sledi da su, kao i u svim stvarima, neki od njih bolji u tome od drugih. Koliko može biti Mocarta, čak i u rasi muzičara? Šampiona, u naciji sportista? Ako se svi oni igraju religiozne dijagoge, mora se zaključiti da su neki, ipak, vrhunski igrači. Da li bi oni bili sveštenici ili proroci? Bardovi? Sveti pevači? Da li bi oblasti u kojima oni borave bila svetilišta, sveta mesta? Delfinski Vatikan ili Meka? Lurd?"
<BR>&nbsp;&nbsp;&nbsp;&nbsp;&nbsp;Ona se nasmejala.
<BR>&nbsp;&nbsp;&nbsp;&nbsp;&nbsp;"Sada ste vi preterali, gospodine... Medison."
<BR>&nbsp;&nbsp;&nbsp;&nbsp;&nbsp;Pogledao sam je, pokušavajući da vidim nešto ispod naizgled zabavljenog izraza kojim se suočila sa mnom.
<BR>&nbsp;&nbsp;&nbsp;&nbsp;&nbsp;"Rekli ste mi da razmislim o tome", nastavio sam. "Da pokušam da to osetim."
<BR>&nbsp;&nbsp;&nbsp;&nbsp;&nbsp;"Bilo bi čudno da ste u pravu, zar ne?"
<BR>&nbsp;&nbsp;&nbsp;&nbsp;&nbsp;Klimnuo sam potvrdno glavom.
<BR>&nbsp;&nbsp;&nbsp;&nbsp;&nbsp;"I verovatno itekako vredno hodočašća", dodao sam, ustajući, "kad bih samo mogao da nađem prevodioca. Hvala vam na trenutku koji sam vam uzeo i ostalima koje ste mi sami dali. Da li bi vam smetalo da još neki put navratim?"
<BR>&nbsp;&nbsp;&nbsp;&nbsp;&nbsp;"Bojim se da ću imati prilično mnogo posla", odgovorila je ona.
<BR>&nbsp;&nbsp;&nbsp;&nbsp;&nbsp;"Shvatam. Pa, zahvalan sam za ono što ste mi dali. Laku noć, onda."
<BR>&nbsp;&nbsp;&nbsp;&nbsp;&nbsp;"Laku noć."
<BR>&nbsp;&nbsp;&nbsp;&nbsp;&nbsp;Otišao sam niz nagib do glisera, uključio motor, izveo ga pored lukobrana i krenuo ka sve tamnijem moru, osvrnuvši se samo jednom, u nadi da ću otkriti na šta me to tačno podsećala, sedeći tamo, gledajući preko valova. Možda na Malu sirenu, ocenio sam.
<BR>&nbsp;&nbsp;&nbsp;&nbsp;&nbsp;Nije mi mahnula zauzvrat. Ali, bio je sumrak, i možda nije primetila.
<BR>
<BR>&nbsp;&nbsp;&nbsp;&nbsp;&nbsp;Vrativši se u Stanicu Jedan, osetio sam se dovoljno inspirisanim da krenem do kancelarije/muzeja/biblioteke da vidim šta bih mogao pokupiti u pogledu materijala za čitanje koji ima veze sa delfinima.
<BR>&nbsp;&nbsp;&nbsp;&nbsp;&nbsp;Prešao sam preko ostrvceta i kroz prednja vrata, prolazeći senkom obavijene modele i izloške muzeja i skrenuo desno. Otvorio sam vrata. Svetlo je bilo upaljeno u biblioteci, ali je bila prazna. Na spisku sam našao nekoliko knjiga koje nisam pročitao, pa sam ih iskopao, prelistao, odlučio se za dve, i krenuo da ih upišem.
<BR>&nbsp;&nbsp;&nbsp;&nbsp;&nbsp;Dok sam to radio, vrh stranice sveske privukao mi je pogled jednim od imena upisanih tamo: Majk Tornli. Pogledao sam datum i video da se radi o danu pre njegove smrti. Završio sam upisivanje svog materijala i odlučio da vidim šta je on to uzeo da čita na veče pre svoje pogibije. Pa, da čita i sluša. Bile su upisane tri stvari, a prefiks jednog od brojeva ukazivao je da je u pitanju traka.
<BR>&nbsp;&nbsp;&nbsp;&nbsp;&nbsp;Za knjige se ispostavilo da su laki popularni romani. Kada sam, međutim, proverio traku, obuzelo me je veoma čudno osećanje. Nije bila muzika, već jedna od traka sa područja morske biologije. Itekako. Da budemo precizni, bio je to snimak zvukova kita ubice.
<BR>&nbsp;&nbsp;&nbsp;&nbsp;&nbsp;Čak i moje pešačko poznavanje materije bilo je dovoljno ali, da budem dvostruko siguran, proverio sam u jednoj od knjiga koje sam imao uz sebe. Da, kit ubica je nesumnjivo bio najveći neprijatelj delfina, i dobrano pre jedne generacije sprovođeni su eksperimenti u Mornaričkom podmorskom centru u San Dijegu - koristili su se snimljeni zvukovi kita ubice radi zaplašivanja delfina, da bi se razvila sprava koja će ih strahom udaljiti od mreža za tune, gde su često bivali nenamerno kasapljeni.
<BR>&nbsp;&nbsp;&nbsp;&nbsp;&nbsp;Zašto bi Tornli to uopšte bilo potrebno? Korišćenje toga u vodootpornoj spravi za emitovanje objasnilo bi neobično ponašanje delfina u parku u vreme kada je on ubijen. Ali, zašto? Zašto baš ta stvar?
<BR>&nbsp;&nbsp;&nbsp;&nbsp;&nbsp;Uradio sam ono što uvek radim kada sam zbunjen: seo i pripalio cigaretu.
<BR>&nbsp;&nbsp;&nbsp;&nbsp;&nbsp;Mada mi je ovo činilo još očiglednijim da stvari nisu ono što su izgledale u vreme ubistava, takođe me nagnalo da razmotrim tobožnju prirodu napada. Pomislio sam na fotografije tela koje sam video, medicinske izveštaje koje sam pročitao.
<BR>&nbsp;&nbsp;&nbsp;&nbsp;&nbsp;Ujedeni. Žvakani. Cepani.
<BR>&nbsp;&nbsp;&nbsp;&nbsp;&nbsp;Arterijsko krvarenje, desna karotida...
<BR>&nbsp;&nbsp;&nbsp;&nbsp;&nbsp;Prekinuta kucavica; brojne povrede ramena i grudi...
<BR>&nbsp;&nbsp;&nbsp;&nbsp;&nbsp;Po Marti Milej, delfin to ne bi tako obavio. Ipak, koliko sam se sećao, njihovi mnogobrojni zubi, mada ne veliki, bili su oštri kao igle. Počeo sam da listam po knjigama, tražeći fotografije vilice i zuba.
<BR>&nbsp;&nbsp;&nbsp;&nbsp;&nbsp;Onda mi je naišla misao, sa mračnim, više nego informativnim prizvucima: Postoji kostur delfina u susednoj sobi.
<BR>&nbsp;&nbsp;&nbsp;&nbsp;&nbsp;Gnječeći cigaretu, ustao sam, prošao kroz vrata u muzej i počeo da tražim prekidač za svetlo. Nije bio uočljiv. Dok sam ga tražio, začuo sam kako se vrata sa druge strane sobe otvaraju.
<BR>&nbsp;&nbsp;&nbsp;&nbsp;&nbsp;Okrećući se, video sam Lindu Kašel kako prelazi preko praga. Sa sledećim korakom, pogledala je u mom pravcu, sledila se, i prigušila početak vriska.
<BR>&nbsp;&nbsp;&nbsp;&nbsp;&nbsp;"Ja sam, Medison", rekao sam. "Izvinite što sam vas preplašio. Tražim prekidač za svetlo."
<BR>&nbsp;&nbsp;&nbsp;&nbsp;&nbsp;Nekoliko sekundi je prošlo. "Oh", rekla je. "Tamo dole na pozadini izloška. Pokazaću vam."
<BR>&nbsp;&nbsp;&nbsp;&nbsp;&nbsp;Prešla je do prednjih vrata, posegnula iza jednog modela komponente.
<BR>&nbsp;&nbsp;&nbsp;&nbsp;&nbsp;Svetlo se upalilo, i ona se nervozno nasmejala.
<BR>&nbsp;&nbsp;&nbsp;&nbsp;&nbsp;"Iznenadili ste me", rekla je. "Radila sam do kasno. Neuobičajeno, ali nagomilao mi se posao. Izašla sam malo na vazduh i nisam vas videla da ulazite."
<BR>&nbsp;&nbsp;&nbsp;&nbsp;&nbsp;"Našao sam knjige koje sam tražio", rekao sam, "ali hvala vam što ste mi našli prekidač."
<BR>&nbsp;&nbsp;&nbsp;&nbsp;&nbsp;"Rado ću vam ih upisati."
<BR>&nbsp;&nbsp;&nbsp;&nbsp;&nbsp;"Već sam to uradio", rekao sam, "ali sam ih ostavio unutra, jer sam hteo još jednom da pogledam izložbu pre nego što odem kući."
<BR>&nbsp;&nbsp;&nbsp;&nbsp;&nbsp;"Oh. Pa, ja sam baš htela da zatvorim. Ako hoćete da još malo ostanete, pustiću vas da vi to uradite."
<BR>&nbsp;&nbsp;&nbsp;&nbsp;&nbsp;"Kako se to obavlja?"
<BR>&nbsp;&nbsp;&nbsp;&nbsp;&nbsp;"Samo isključite svetla i zatvorite vrata - ovde ih ne zaključavamo. Ja sam već zatvorila prozore."
<BR>&nbsp;&nbsp;&nbsp;&nbsp;&nbsp;"Svakako, uradiću to. Žao mi je što sam vas prepao."
<BR>&nbsp;&nbsp;&nbsp;&nbsp;&nbsp;"U redu je. Nema štete."
<BR>&nbsp;&nbsp;&nbsp;&nbsp;&nbsp;Krenula je do prednjih vrata, okrenula se kad je došla do njih, i ponovo se nasmešila, ovog puta uspešnije.
<BR>&nbsp;&nbsp;&nbsp;&nbsp;&nbsp;"Pa, laku noć."
<BR>&nbsp;&nbsp;&nbsp;&nbsp;&nbsp;"Laku noć."
<BR>&nbsp;&nbsp;&nbsp;&nbsp;&nbsp;Moja prva pomisao bila je da nema znakova da je bilo kakav dodatni rad obavljen otkad sam ušao poslednji put, moja druga bila je da se malo isuviše trudila da joj poverujem, a moja treća pomisao bila je prostačka.
<BR>&nbsp;&nbsp;&nbsp;&nbsp;&nbsp;Ali, dokaz pudinga se neće ukvariti. Posvetio sam pažnju kosturu delfina.
<BR>&nbsp;&nbsp;&nbsp;&nbsp;&nbsp;Donja vilica, sa svojim urednim, oštrim zubima, fascinirala me je, a njena veličina bila je blizu da joj bude najinteresantnija osobina. Skoro, ali ne sasvim. Najinteresantnija stvar u vezi sa njom bila je činjenica da su žice koje su je držale na mestu bile čiste, nepotamnele, sjajne i svetlucave na krajevima, kao da su nedavno odsečene - za razliku od njihove oksidiranije rodbine na svim ostalim mestima gde je kostur bio učvršćen žicom.
<BR>&nbsp;&nbsp;&nbsp;&nbsp;&nbsp;Stvar koja mi je bila interesantna u pogledu veličine bila je što je bila otprilike taman takva da je učini zgodnim ručnim oružjem.
<BR>&nbsp;&nbsp;&nbsp;&nbsp;&nbsp;I to je bilo sve. To je bilo dovoljno. Ali sam prstom dotakao maksilarne i predmaksilarne kosti, idući rukom natrag do rupe za vazduh; ocrtao sam rostrum; ponovo sam stisnuo vilicu. Zašto, zaista nisam znao, bar za trenutak, dok mi se u glavu nije došunjala groteskna vizija Hamleta. Ili je to zaista bilo tako neprilično? Tada sam se prisetio jedne fraze Lorena Ajslija: "... Svi smo mi potencijalni fosili, koji u svojim telima nose grubosti ranijih postojanja, oznake sveta u kojem živa stvorenja teku iz jednog doba u drugo sa jedva više konzistentnosti od oblaka." Došli smo iz vode. Ovaj momak kojeg sam stezao u njoj je proveo sav svoj život. Ali su nam obojici lobanje bile izgrađene od kalcijuma, morskog proizvoda odabranog u ranijim danima i sada nepovratno dela nas; obe su bile kućišta za velike mozgove - slične, ali različite; obe su izgleda sadržale centar svesti, svesnosti, osećajnosti, sa svim popratnim užicima, jadima, i raspoloživim varijantama zaključaka u pogledu postojanja koje je to podrazumevalo, koji su prolazili nekad kroz te male, čvrste parčiće krečnog karbonata. Jedina zaista značajna razlika, odjednom sam osetio, nije bila u tome što je ovaj momak rođen kao delfin a ja kao čovek, već samo, pre, što sam ja još živeo - veoma minorna stvar na vremenskoj skali na koju bejah zalutao. Povukao sam ruku, pitajući se nelagodno da li će moji ostaci ikada biti iskorišteni kao oružje za ubistvo.
<BR>&nbsp;&nbsp;&nbsp;&nbsp;&nbsp;Nemajući daljnih razloga da budem tamo, pokupio sam svoje knjige, zatvorio, i otišao odatle.
<BR>&nbsp;&nbsp;&nbsp;&nbsp;&nbsp;Vraćajući se u svoju kućicu, položio sam knjige na stočić pored kreveta i ostavio malo svetlo upaljeno. Opet sam izašao putem zadnjih vrata, koja su vodila na malu, relativno izdvojenu verandu, prijatno postavljenu na samu ivicu ostrvceta sa neometanim pogledom na more. Ali baš tada nisam zastajao da se divim pogledu. Ako mogu drugi da izađu na vazduh, mogu i ja.
<BR>&nbsp;&nbsp;&nbsp;&nbsp;&nbsp;Šetao sam dok nisam našao odgovarajuću tačku, klupicu u senci dispanzera. Tamo sam se smestio, prilično dobro sakriven, a ipak imajući pun pogled na kompleks iz kojeg sam malopre izašao. Dosta dugo sam čekao, osećajući se prostački, ali svejedno gledajući.
<BR>&nbsp;&nbsp;&nbsp;&nbsp;&nbsp;Dok su minuti nastavljali svoju paradu, došao sam blizu zaključka da nisam bio u pravu, da je margina opreza istekla, da se ništa neće desiti.
<BR>&nbsp;&nbsp;&nbsp;&nbsp;&nbsp;Ali tada su se vrata na zadnjem kraju kancelarije - ona kroz koja sam ja ušao prilikom mog prvog obilaska mesta - otvorila, i prilika nekog čoveka se pomolila. Krenuo je ka najbližoj obali ostrvceta, a onda otpočeo ono što bi izgledalo samo kao nastavljanje šetnje duž njegove ivice svakome ko bi ga tek tada primetio. Bio je visok, oko moje visine, što je prilično suzilo mogućnosti, tako da mi je zaista bilo skoro nepotrebno da čekam i vidim ga kako ulazi u kućicu dodeljenu Polu Valonsu, i kako se trenutak kasnije unutra pali svetlo.
<BR>&nbsp;&nbsp;&nbsp;&nbsp;&nbsp;Nešto kasnije, bio sam u krevetu sa svojim knjigama o delfinima, razmišljajući o tome da, kako se čini, neki tipovi uspevaju na svim poljima; i zbunjujući se i čudeći se, sa iščašenim slučajem koji mi je Don uvalio, što sam se ikada rodio da to ispravim.
<BR>
<BR>&nbsp;&nbsp;&nbsp;&nbsp;&nbsp;Sledećeg jutra, tokom bauljajuće, kafotropne faze predsvesti, sapleo sam se o najprokletiji, najzastrašujućiji elemenat u čitavom slučaju. Ili, bolje rečeno, prekoračio sam ga - možda čak i nagazio - pre nego što se njegovo postojanje prijavilo. Usledio je procenjujući period vremena, a tada mi je njegov mogući značaj došao do pameti.
<BR>&nbsp;&nbsp;&nbsp;&nbsp;&nbsp;Sagnuo sam se i pokupio ga: pravougaonik krute hartije, koverat, koji je izgleda bio gurnut ispod zadnjih vrata. Bar je ležao blizu njih.
<BR>&nbsp;&nbsp;&nbsp;&nbsp;&nbsp;Odneo sam ga do stola u kuhinjici, pocepao ga, izvukao i razvio hartiju koju je sadržavao. Pijuckajući kafu, pročitao sam nekoliko puta poruku napisanu velikim slovima:
<BR>&nbsp;&nbsp;&nbsp;&nbsp;&nbsp;PRIČVRŠĆENO UZ GLAVNI JARBOL OLUPINE, OKO TRIDESET SANTIMETARA ISPOD MULJA.
<BR>&nbsp;&nbsp;&nbsp;&nbsp;&nbsp;To je bilo sve. To je bilo to.
<BR>&nbsp;&nbsp;&nbsp;&nbsp;&nbsp;Ali sam odjednom bio potpuno budan. Nije u pitanju bila samo poruka, ma koliko, naravno, bila za mene intrigirajuća, već činjenica da je neko mene odabrao za njenog primaoca. Ko? I zašto?
<BR>&nbsp;&nbsp;&nbsp;&nbsp;&nbsp;Šta god to bilo - a bio sam siguran da jeste nešto - bio sam veoma uznemiren činjenicom da je neko svestan mojih neuobičajenih razloga da budem tu, sa neophodnim zaključkom da ta osoba zna isuviše o meni. Dlačice na vratu su mi se nakostrešile, a ubodi adrenalina javili su mi se u udovima. Niko nije znao moje ime; znanje o njemu ugrožavalo je moju egzistenciju. U prošlosti, čak sam i ubijao da bih zaštitio svoj identitet.
<BR>&nbsp;&nbsp;&nbsp;&nbsp;&nbsp;Moj prvi impuls bio je da bežim, da odbacim slučaj, rešim se ovog identiteta i izgubim se na način u kojem sam već bio stručnjak. Ali tada nikad ne bih saznao, nikad ne bih saznao kad, gde, kako, zašto i na koji način sam i sam bio prikačen, provaljen. I, što je najvažnije, od strane koga.
<BR>&nbsp;&nbsp;&nbsp;&nbsp;&nbsp;Takođe, razmatrajući ponovo poruku, nisam bio uveren da bi bekstvo bilo za mene kraj čitave stvari. Jer, zar nije ovde bio u pitanju element iznude? Prećutne ucene u impliciranom imperativu? Bilo je kao da pošiljalac kaže: Ja znam. Ja ću pomoći. Ja ću ćutati. Jer ima nešto što ćeš uraditi za mene.
<BR>&nbsp;&nbsp;&nbsp;&nbsp;&nbsp;Naravno da ću otići i ispitati olupinu, mada ću morati da sačekam da posao za taj dan bude obavljen. Nema svrhe nagađati šta bih mogao naći, mada ću s tim baratati veoma pažljivo. To mi je dalo čitav dan da razmatram gde sam mogao pogrešiti, i da procenim koji je najbolji način da se branim. Protrljao sam svoj prsten, u kojem su spore smrti spavale, a onda ustao i otišao da se obrijem.
<BR>
<BR>&nbsp;&nbsp;&nbsp;&nbsp;&nbsp;Pola i mene bili su tog dana poslali do Stanice Pet. Standardna inspekcija i rad na održavanju. Dosadno, sigurno, rutinski. Jedva da smo se okvasili. Nije pokazivao da zna da išta spremam. U stvari, čak je započeo nekoliko razgovora. U jednom, upitao me: "Jesi li otišao do Čikčarnija?"
<BR>&nbsp;&nbsp;&nbsp;&nbsp;&nbsp;"Jesam", odgovorio sam.
<BR>&nbsp;&nbsp;&nbsp;&nbsp;&nbsp;"I šta misliš o njemu?"
<BR>&nbsp;&nbsp;&nbsp;&nbsp;&nbsp;"Bio si u pravu. Ćumez."
<BR>&nbsp;&nbsp;&nbsp;&nbsp;&nbsp;Nasmešio se i klimnuo glavom. "Jesi li probao neki od njihovih specijaliteta?" upitao je.
<BR>&nbsp;&nbsp;&nbsp;&nbsp;&nbsp;"Samo sam popio nekoliko piva."
<BR>&nbsp;&nbsp;&nbsp;&nbsp;&nbsp;"To je najsigurnije", složio se. "Majk... moj prijatelj koji je poginuo... često je išao tamo."
<BR>&nbsp;&nbsp;&nbsp;&nbsp;&nbsp;"Oh?"
<BR>&nbsp;&nbsp;&nbsp;&nbsp;&nbsp;"Odlazio sam sa njim u početku. On bi uzeo nešto, a ja bih sedeo i pio i čekao da se povrati."
<BR>&nbsp;&nbsp;&nbsp;&nbsp;&nbsp;"Nisi se i sam upuštao u takve stvari?"
<BR>&nbsp;&nbsp;&nbsp;&nbsp;&nbsp;Zatresao je odrečno glavom.
<BR>&nbsp;&nbsp;&nbsp;&nbsp;&nbsp;"Imao sam gadno iskustvo kada sam bio mlađi. Preplašilo me. U svakom slučaju, i on ih je imao - tamo, mislim, nekoliko puta, u Čikčarniju. Odlazio je pozadi - tamo je neka vrsta ašrama. Jesi li ga video?"
<BR>&nbsp;&nbsp;&nbsp;&nbsp;&nbsp;"Nisam."
<BR>&nbsp;&nbsp;&nbsp;&nbsp;&nbsp;"Pa, imao je nekoliko loših dana tamo i posvađali smo se oko toga. Znao je da to prokleto mesto nema dozvolu, ali ga nije bila briga. Konačno sam mu rekao da bi trebalo da drži sigurnu zalihu na stanici, ali se on brinuo zbog prokletih kompanijskih propisa protiv toga. Što ja mislim da je bilo glupo. U svakom slučaju, konačno sam mu rekao da može da ide sam ako mu to toliko treba, a ne može da sačeka vikend da ode negde drugde. Ja sam prestao da idem."
<BR>&nbsp;&nbsp;&nbsp;&nbsp;&nbsp;"A on?"
<BR>&nbsp;&nbsp;&nbsp;&nbsp;&nbsp;"Tek nedavno", rekao je. "Na težak način."
<BR>&nbsp;&nbsp;&nbsp;&nbsp;&nbsp;"Oh."
<BR>&nbsp;&nbsp;&nbsp;&nbsp;&nbsp;"Pa, ako se petljaš s tim, kažem ti isto što sam rekao njemu: Drži svoju zalihu ovde, ako već ne možeš da sačekaš da odeš negde dalje, gde je čistije."
<BR>&nbsp;&nbsp;&nbsp;&nbsp;&nbsp;"Zapamtiću", rekao sam, pitajući se tada da nije, možda, on nanjušio nešto o meni i hrabrio me da prekršim kompanijska pravila da bi me se rešio. To je, ipak, izgledalo malo previše nategnuto, malo previše paranoična reakcija s moje strane. I stoga sam je odbacio.
<BR>&nbsp;&nbsp;&nbsp;&nbsp;&nbsp;"Je li imao još koji loš dan?" upitao sam ga.
<BR>&nbsp;&nbsp;&nbsp;&nbsp;&nbsp;"Mislim da jeste", odgovorio je. "Ne bih stvarno znao."
<BR>&nbsp;&nbsp;&nbsp;&nbsp;&nbsp;I to je bilo sve što je imao da kaže na tu temu. Želeo sam, naravno, da ga pitam još stvari, ali je naše poznanstvo bilo takvo da sam znao da će mi trebati početak da se probijem, a on mi ga nije pružao.
<BR>
<BR>&nbsp;&nbsp;&nbsp;&nbsp;&nbsp;I tako smo završili, vratili se na Stanicu Jedan, otišli svako na svoju stranu. Svratio sam i rekao Dejvisu da mi treba čamac za kasnije. Dodelio mi je jedan, pa sam se vratio u svoju kolibu i čekao dok ga nisam video da odlazi na večeru. Onda sam otišao do dokova, ubacio svoju ronilačku opremu u čamac, i krenuo. Ova komplikacija bila je neophodna zbog činjenice da je solo ronjenje bilo protiv pravila, a i zbog bezbednosnih mera koje mi je Bartelm naveo prvog dana. Istina, one su važile samo unutar oblasti, a čamac je ležao van nje, ali meni nije bilo posebno stalo ni da objašnjavam gde idem.
<BR>&nbsp;&nbsp;&nbsp;&nbsp;&nbsp;Naravno da mi je pala na pamet misao da bi to mogla biti zamka, nameštena da me priklješte na bilo koji od mnogih načina. Mada sam se nadao da je mom prijatelju iz muzeja donja vilica još na mestu, nisam odbacivao mogućnost podvodne zasede. U stvari, imao sam jednu od malih smrtonosnih šipki pored sebe, napunjenu i spremnu. Fotografije su bile sasvim jasne. Nisam zaboravio. Niti sam odbacio mogućnost nekakve postavljene zamke. Moraću da pazim dok čačkam unaokolo.
<BR>&nbsp;&nbsp;&nbsp;&nbsp;&nbsp;Mada nisam znao šta će se desiti ako budem primećen, roneći solo sa opremom kompanije, moraću da računam na svoju sposobnost da se opravdam ili lažem, ukoliko je hvatanje mene u tom prekršaju domaćeg reda bilo ono što je autor poruke imao na umu.
<BR>&nbsp;&nbsp;&nbsp;&nbsp;&nbsp;Došao sam do onoga što sam mislio da je mesto, usidrio se tu, uvukao u opremu, i krenuo iz čamca i nadole.
<BR>&nbsp;&nbsp;&nbsp;&nbsp;&nbsp;Sveža glatkoća me je obujmila i obavio sam igru spuštanja, znatiželjan, oprezan, sa povišenim osećajem krhkosti. Tada prema dnu, sa stalnim, obuhvatnim pokretima nadole, prešao sam iz svežine u hladnoću i svetlosti u tamu. Uključio sam baterijsku lampu, ciljajući svetlosnim snopom unaokolo.
<BR>&nbsp;&nbsp;&nbsp;&nbsp;&nbsp;Nekoliko trenutaka kasnije sam ga našao, opkružio, loveći u blizini znake kolega uljeza.
<BR>&nbsp;&nbsp;&nbsp;&nbsp;&nbsp;Ali ne, ništa. Činilo se da sam sam.
<BR>&nbsp;&nbsp;&nbsp;&nbsp;&nbsp;Krenuo sam do olupine, bacajući svetlo niz dužinu raspuklog jarbola. Ribice su se pojavile, organizujući neuredne demonstracije u blizini ograde. Moje svetlo palo je na sloj mulja pri osnovi jarbola. Izgledao je netaknuto, ali nemam pojma koliko treba mulju da se nataloži.
<BR>&nbsp;&nbsp;&nbsp;&nbsp;&nbsp;Prilazeći mu gore/iznad, pročačkao sam ga tankom šipkom koju sam poneo. Nakon nekoliko trenutaka ustanovio sam da postoji mali, pravougaoni predmet, verovatno od metala, oko dvadeset santimetara ispod površine.
<BR>&nbsp;&nbsp;&nbsp;&nbsp;&nbsp;Približavajući se, uklonio sam jedan sloj. Voda se zamutila, a svež materijal kliznuo je da popuni mesto mog iskopavanja. Psujući u sebi, ispružio sam levu ruku, prstiju raširenih, polako, pažljivo, dole u blato.
<BR>&nbsp;&nbsp;&nbsp;&nbsp;&nbsp;Nisam naišao na prepreku dok nisam došao do same kutije. Nije bilo žica, konopaca, stranih tela. Bila je neopozivo od metala, i ocrtao sam joj obris: oko petnaest sa dvadeset sa sedam santimetara. Bila je postavljena na kraći kraj i učvršćena za jarbol dvostrukim namotajem žice. Nisam osetio vezu sa nečim drugim, pa sam je otkrio - bar na tren - da bolje pogledam.
<BR>&nbsp;&nbsp;&nbsp;&nbsp;&nbsp;Bila je to mala kasa standardnog izgleda, sa ručkama sa obe strane i na vrhu. Žice su prolazile kroz dva od tih obruča. Istresao sam namotaj plastičnog konopca i vezao ga kroz najbliži. Nakon što sam ga dovoljno razmotao, nagnuo sam se i iskoristio klješta koja sam poneo sa sobom da prekinem žice koje su držale kutiju za jarbol. Onda gore, odmotavajući ostatak konopca za sobom.
<BR>&nbsp;&nbsp;&nbsp;&nbsp;&nbsp;Natrag u čamcu i van opreme, izvukao sam je, rukama, iz dubine. Kretanje, promene pritiska, nisu poslužile da aktiviraju bilo šta, pa sam se osetio malo sigurnije baratajući njom kad sam je uneo u čamac. Sedeo sam na palubi i razmišljao o tome dok sam odvezivao i ponovo namotavao konopac.
<BR>&nbsp;&nbsp;&nbsp;&nbsp;&nbsp;Kutija je bila zaključana i, šta god bilo u njoj, pomeralo se unutra kad bih je protresao. Otvorio sam bravu šrafcigerom. Onda sam se spustio u vodu i držeći se, posežući odande, upotrebio šipku da podignem poklopac.
<BR>&nbsp;&nbsp;&nbsp;&nbsp;&nbsp;Sem pljuskanja talasa i zvuka mog disanja, bila je tišina. Potom sam se popeo natrag i pogledao unutra.
<BR>&nbsp;&nbsp;&nbsp;&nbsp;&nbsp;Sadržavala je platnenu torbicu sa poklopcem koji se zakopčavao. Otkopčao sam ga.
<BR>&nbsp;&nbsp;&nbsp;&nbsp;&nbsp;Kamenje. Bila je puna naizgled neuglednog kamenja. Ali pošto ljudi obično imaju razlog da se toliko potrude, mora da je u pitanju bila prilična vrednost. Osušio sam ih nekoliko, marljivo ih trljajući svojim peškirom. Da, ponešto je zasvetlucalo, tu i tamo.
<BR>&nbsp;&nbsp;&nbsp;&nbsp;&nbsp;Nisam lagao Kašelu kad me je pitao znam li nešto o mineralima, a ja mu odgovorio: "Pomalo." Samo pomalo. Ali, u ovom slučaju, činilo se da bi moglo biti dovoljno. Odabravši najperspektivniji uzorak za eksperiment, sastrugao sam prljave minerale koji su štitili kamen. Nekoliko minuta kasnije, ivica materijala koji sam izložio iskazala je velike sposobnosti grebanja raznih materijala na kojima sam je testirao.
<BR>&nbsp;&nbsp;&nbsp;&nbsp;&nbsp;Znači, neko je krijumčario dijamante i neko drugi hteo je da ja saznam za to. Šta je moj informator očekivao da uradim sa tom informacijom? Očigledno, da je samo hteo da vlasti budu obaveštene, uradio bi to i sam.
<BR>&nbsp;&nbsp;&nbsp;&nbsp;&nbsp;Znajući da sam korišćen u svrhe koje još nisam razumeo, odlučio sam da uradim ono što se verovatno od mene očekivalo, budući da se to poklapalo sa onim što bih ionako uradio.
<BR>
<BR>&nbsp;&nbsp;&nbsp;&nbsp;&nbsp;Uspeo sam da pristanem i istovarim opremu ne nailazeći na probleme. Torbu sa kamenjem držao sam umotanu u peškir, dok nisam stigao do svoje kućice. Nije bilo više poruka pod vratima, pa sam otišao u tuš-kabinu i očistio se.
<BR>&nbsp;&nbsp;&nbsp;&nbsp;&nbsp;Nisam se mogao setiti nekog stvarno pametnog mesta da sakrijem kamenje, pa sam strpao torbu u kantu za đubre pod sudoperom i ponovo namestio slivnik. To će morati da posluži. Pre nego što sam je spremio, ipak, uzeo sam četiri ružnija komada. Potom sam se obukao i prošetao.
<BR>&nbsp;&nbsp;&nbsp;&nbsp;&nbsp;Prolazeći pored njihove kuće, video sam da Frenk i Linda jedu na svojoj verandi, pa sam se vratio kući i napravio sebi brz obrok od gotovog jela. Nakon toga, nekih dvadeset minuta posmatrao sam sunce kako zalazi. Onda, pošto mi se učinilo da je prošlo dovoljno vremena, vratio sam se istim putem.
<BR>&nbsp;&nbsp;&nbsp;&nbsp;&nbsp;Bilo je čak bolje nego što sam se nadao. Frenk je sedeo sam, čitajući, na raščišćenoj verandi. Prišao sam i oslovio ga: "Zdravo."
<BR>&nbsp;&nbsp;&nbsp;&nbsp;&nbsp;Okrenuo se prema meni, nasmešio, klimnuo glavom i spustio knjigu.
<BR>&nbsp;&nbsp;&nbsp;&nbsp;&nbsp;"Zdravo, Džime", rekao je. "Sada kad si ovde već nekoliko dana, kako ti se dopada?"
<BR>&nbsp;&nbsp;&nbsp;&nbsp;&nbsp;"Ma, odlično", odgovorio sam. "Baš odlično. Kako stoje stvari kod tebe?"
<BR>&nbsp;&nbsp;&nbsp;&nbsp;&nbsp;Slegao je ramenima.
<BR>&nbsp;&nbsp;&nbsp;&nbsp;&nbsp;"Ne mogu se požaliti. Mislili smo da te pozovemo na večeru. Možda sutra?"
<BR>&nbsp;&nbsp;&nbsp;&nbsp;&nbsp;"Zvuči lepo. Hvala."
<BR>&nbsp;&nbsp;&nbsp;&nbsp;&nbsp;"Da dođeš oko šest?"
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;"Jesi li već našao neku interesantnu zanimaciju?"
<BR>&nbsp;&nbsp;&nbsp;&nbsp;&nbsp;"Jesam. U stvari, poslušao sam tvoj savet i obnovio svoje stare navike sakupljača kamenja."
<BR>&nbsp;&nbsp;&nbsp;&nbsp;&nbsp;"Oh? Jesi li našao nešto interesantno?"
<BR>&nbsp;&nbsp;&nbsp;&nbsp;&nbsp;"Slučajno jesam", odgovorio sam. "Bio je to zaista čudesan događaj. Ne verujem da bi ih iko našao sem slučajno. Evo, pokazaću ti."
<BR>&nbsp;&nbsp;&nbsp;&nbsp;&nbsp;Iskopao sam ih iz džepa i ispustio njemu u ruku.
<BR>&nbsp;&nbsp;&nbsp;&nbsp;&nbsp;Zabuljio se. Pipao ih. Prevrtao ih je. Možda pola minuta.
<BR>&nbsp;&nbsp;&nbsp;&nbsp;&nbsp;"Hoćeš da znaš šta su, je li to to?" upitao je.
<BR>&nbsp;&nbsp;&nbsp;&nbsp;&nbsp;"Ne. To već znam."
<BR>&nbsp;&nbsp;&nbsp;&nbsp;&nbsp;"Shvatam."
<BR>&nbsp;&nbsp;&nbsp;&nbsp;&nbsp;Pogledao me je i nasmešio se.
<BR>&nbsp;&nbsp;&nbsp;&nbsp;&nbsp;"Gde si ih našao?"
<BR>&nbsp;&nbsp;&nbsp;&nbsp;&nbsp;Sada sam se ja nasmešio, veoma polako.
<BR>&nbsp;&nbsp;&nbsp;&nbsp;&nbsp;"Ima li ih još?" upitao je.
<BR>&nbsp;&nbsp;&nbsp;&nbsp;&nbsp;Klimnuo sam potvrdno glavom.
<BR>&nbsp;&nbsp;&nbsp;&nbsp;&nbsp;On je ovlažio usne. Vratio mi je kamenje.
<BR>&nbsp;&nbsp;&nbsp;&nbsp;&nbsp;"Pa, kaži mi ovo ako hoćeš - kakva je to vrsta naslage bila?"
<BR>&nbsp;&nbsp;&nbsp;&nbsp;&nbsp;Tada sam mislio brže nego u bilo kom trenutku otkad sam stigao. Nešto u načinu na koji je to pitao pokrenulo mi je um. Mislio sam čisto u okvirima operacije krijumčarenja dijamanata, sa njim kao prirodnim rasparčivačem švercovanog kamenja. Sada sam, međutim, prošetao kroz ono malo znanja koje sam imao na tu temu. Najveći rudnici dijamanata na svetu bili su oni u Južnoj Africi, gde su dijamanti nalaženi usađeni u stenu poznatu kao kimberlit, ili 'plava zemlja'. Ali, kako su uopšte dospeli tamo? Vulkanskom aktivnošću - kad su parčići ugljena bili uhvaćeni u struju otopljene lave, podvrgnuti jakoj vrelini i pritisku koji je promenio njihovu strukturu u tvrdi, kristalni oblik devojčinog najboljeg prijatelja. Ipak, postojali su i aluvijalni depoziti - dijamanti otkinuti iz svojih ležišta delovanjem drevnih tokova, često odneseni na veliku daljinu od mesta porekla, i nakupljeni u džepovima uz obalu. To je bila Afrika, naravno, i mada nisam mnogo znao o nalazištima u Novom svetu, veliki deo karipskog sistema ostrva bio je izgrađen vulkanskom aktivnošću. Mogućnost lokalnih nalazišta - vulkansko-cevne varijante aluvijalnih - nije bila isključena.
<BR>&nbsp;&nbsp;&nbsp;&nbsp;&nbsp;S obzirom na moju pomalo ograničenu oblast aktivnosti od dolaska ovamo, rekao sam:
<BR>&nbsp;&nbsp;&nbsp;&nbsp;&nbsp;"Aluvijalna. Nije bila cevna, toliko ću ti reći."
<BR>&nbsp;&nbsp;&nbsp;&nbsp;&nbsp;Klimnuo je glavom.
<BR>&nbsp;&nbsp;&nbsp;&nbsp;&nbsp;"Imaš li predstavu koliko se proteže tvoj nalaz?" zapitao je.
<BR>&nbsp;&nbsp;&nbsp;&nbsp;&nbsp;"Ne baš", odgovorio sam. "Ima ih još na istom mestu. Ali, što se tiče ukupne njihove rasprostranjenosti, jednostavno je prerano da se odredi."
<BR>&nbsp;&nbsp;&nbsp;&nbsp;&nbsp;"Veoma zanimljivo", rekao je. "Znaš, to se uklapa u pomisao koju odavno imam u pogledu ovog dela sveta. Da li bi mogao da mi daš samo grubu, opštu naznaku iz kog dela okeana oni potiču?"
<BR>&nbsp;&nbsp;&nbsp;&nbsp;&nbsp;"Žalim", odgovorio sam. "Razumećeš me."
<BR>&nbsp;&nbsp;&nbsp;&nbsp;&nbsp;"Naravno, naravno. Ipak, koliko bi daleko otišao odavde na popodnevnu avanturu?"
<BR>&nbsp;&nbsp;&nbsp;&nbsp;&nbsp;"Pretpostavljam da bi to zavisilo od moje predstave o toj stvari - kao i raspoloživom vazdušnom transportu, ili hidrokrilu."
<BR>&nbsp;&nbsp;&nbsp;&nbsp;&nbsp;Nasmešio se.
<BR>&nbsp;&nbsp;&nbsp;&nbsp;&nbsp;"Dobro, neću te više ispitivati. Ipak, zanima me. Sada kad ih imaš, šta ćeš uraditi sa njima?"
<BR>&nbsp;&nbsp;&nbsp;&nbsp;&nbsp;Natenane sam pripalio cigaretu.
<BR>&nbsp;&nbsp;&nbsp;&nbsp;&nbsp;"Dobiti koliko god mogu za njih i držati jezik za zubima, naravno", odgovorio sam konačno.
<BR>&nbsp;&nbsp;&nbsp;&nbsp;&nbsp;Ponovo je odobravajuće klimnuo glavom.
<BR>&nbsp;&nbsp;&nbsp;&nbsp;&nbsp;"Gde ćeš ih prodati? Zaustavljati prolaznike na ulici?"
<BR>&nbsp;&nbsp;&nbsp;&nbsp;&nbsp;"Ne znam", odgovorio sam. "O tome još nisam mnogo razmišljao. Pretpostavljam da ih mogu odneti kod nekog draguljara."
<BR>&nbsp;&nbsp;&nbsp;&nbsp;&nbsp;Nasmejao se.
<BR>&nbsp;&nbsp;&nbsp;&nbsp;&nbsp;"Ako si veoma srećan. Ako si srećan, naći ćeš nekog koji je voljan da rizikuje. Ako si veoma srećan, naći ćeš nekog koji je voljan da rizikuje i takođe voljan da ti da poštenu cenu. Pretpostavljam da bi voleo da izbegneš registraciju, stavljanje dodatnog prihoda na tvoj glavni račun? Prihoda na koji se plaća porez?"
<BR>&nbsp;&nbsp;&nbsp;&nbsp;&nbsp;"Kao što sam rekao, voleo bih da dobijem koliko god mogu za njih."
<BR>&nbsp;&nbsp;&nbsp;&nbsp;&nbsp;"Prirodno. Onda sam u pravu ako pretpostavim da je svrha tvog dolaska do mene večeras nekako povezana sa tom željom?"
<BR>&nbsp;&nbsp;&nbsp;&nbsp;&nbsp;"Jednom rečju, da."
<BR>&nbsp;&nbsp;&nbsp;&nbsp;&nbsp;"Shvatam."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Razmišljam. Da budem tvoj zastupnik u ovakvoj stvari nije bez izvesnog rizika."
<BR>&nbsp;&nbsp;&nbsp;&nbsp;&nbsp;"Koliko?"
<BR>&nbsp;&nbsp;&nbsp;&nbsp;&nbsp;"Ne, žao mi je", rekao je. "Verovatno je sve skupa isuviše rizično. Na kraju krajeva, protivzakonito je. Ja sam oženjen čovek. Mogao bih ugroziti svoj posao, ukoliko se umešam u nešto ovakvo. Da se pojavilo pre možda petnaest godina... pa, ko zna? Žalim. Tvoja tajna je bezbedna. Za to ne brini. Ali, radije bih da ne budem deo ovog poduhvata."
<BR>&nbsp;&nbsp;&nbsp;&nbsp;&nbsp;"Jesi li siguran?"
<BR>&nbsp;&nbsp;&nbsp;&nbsp;&nbsp;"Sasvim. Dobit bi trebala da bude prilično visoka da čak i razmislim."
<BR>&nbsp;&nbsp;&nbsp;&nbsp;&nbsp;"Dvadeset odsto?" upitao sam.
<BR>&nbsp;&nbsp;&nbsp;&nbsp;&nbsp;"Ne dolazi u obzir."
<BR>&nbsp;&nbsp;&nbsp;&nbsp;&nbsp;"Možda dvadeset pet..." nastavio sam.
<BR>&nbsp;&nbsp;&nbsp;&nbsp;&nbsp;"Ne. Dvostruko toliko jedva bi..."
<BR>&nbsp;&nbsp;&nbsp;&nbsp;&nbsp;"Pedeset odsto? Ti si lud!"
<BR>&nbsp;&nbsp;&nbsp;&nbsp;&nbsp;"Molim te! Govori tiše! Hoćeš da čitava stanica čuje?"
<BR>&nbsp;&nbsp;&nbsp;&nbsp;&nbsp;"Izvini. Ali, to ne dolazi u obzir. Pedeset odsto! Ne. Ako nađem draguljara koji je voljan, opet ću proći bolje - čak i ako me prevari. Dvadeset pet je gornja granica. Apsolutno."
<BR>&nbsp;&nbsp;&nbsp;&nbsp;&nbsp;"Bojim se da mi to ne odgovara."
<BR>&nbsp;&nbsp;&nbsp;&nbsp;&nbsp;"Pa, voleo bih da ipak razmisliš o tome."
<BR>&nbsp;&nbsp;&nbsp;&nbsp;&nbsp;Nasmejao se.
<BR>&nbsp;&nbsp;&nbsp;&nbsp;&nbsp;"Tako nešto je teško zaboraviti", rekao je.
<BR>&nbsp;&nbsp;&nbsp;&nbsp;&nbsp;"Važi. Pa, vidimo se."
<BR>&nbsp;&nbsp;&nbsp;&nbsp;&nbsp;"Sutra, u šest."
<BR>&nbsp;&nbsp;&nbsp;&nbsp;&nbsp;"Tako je. Laku noć."
<BR>&nbsp;&nbsp;&nbsp;&nbsp;&nbsp;"Laku noć."
<BR>&nbsp;&nbsp;&nbsp;&nbsp;&nbsp;Krenuo sam natrag, razmatrajući moguće promene ljudi i događaja koji bi doveli do ubistava i završili se njima. Ipak, još uvek je bilo suviše rupa u slici da bih napravio nešto što bi mi se zaista dopalo.
<BR>&nbsp;&nbsp;&nbsp;&nbsp;&nbsp;Bio sam veoma uznemiren, naravno, činjenicom da postoji neko ko je svestan da moje prisustvo predstavlja više od onog što se spolja vidi. Preturao sam po mislima, tražeći moguće izdajničke momente, ali nisam video gde sam mogao nešto propustiti. Bio sam veoma pažljiv sa svojim kvalifikacijama. Nisam sreo nikoga sa kim sam bio prisan. Počeo sam da želim, ne prvi put - niti, bio sam siguran, poslednji - da nisam ni prihvatio ovaj slučaj.
<BR>&nbsp;&nbsp;&nbsp;&nbsp;&nbsp;Tada sam razmotrio šta bi trebalo da kao sledeće preduzmem da bih unapredio istragu. Pretpostavljao sam da bih mogao ispitati mesto gde su nađena tela. Još nisam bio tamo, uglavnom zato što sam sumnjao da se išta može saznati tamo. Ipak... Stavio sam to na svoju listu za sutra, ako mogu da stignem pre večere sa Kašelovima. Ako ne, onda prekosutra.
<BR>&nbsp;&nbsp;&nbsp;&nbsp;&nbsp;Pitao sam se da li sam učinio očekivanu stvar u vezi sa kamenjem. Osećao sam da jesam, i bio sam veoma radoznao u pogledu posledica - skoro, ali ne sasvim kao u pogledu motiva mog obaveštajca. Ipak, ništa nisam mogao tog trena da uradim, sem da čekam.
<BR>&nbsp;&nbsp;&nbsp;&nbsp;&nbsp;Misleći te misli, začuo sam kako me pozdravlja Endi Dims sa mesta gde je stajao pored svoje kućice, pušeći lulu. Pitao me da li sam zainteresovan za partiju šaha. Nisam odista bio, ali sam svejedno otišao. Izgubio sam dve i uspeo da ga patiram u trećoj. Osećao sam se veoma nelagodno sa njim, ali barem nisam morao mnogo da govorim.
<BR>
<BR>&nbsp;&nbsp;&nbsp;&nbsp;&nbsp;Sledećeg dana, Dims i Karter poslati su na Stanicu Šest, dok smo se Pol i ja smenjivali na 'raznim dužnostima po spisku' u i oko spremišta za opremu. Još jedna epizoda odugovlačenja, ocenio sam, dok se ne vratim svom pravom poslu.
<BR>&nbsp;&nbsp;&nbsp;&nbsp;&nbsp;I tako je išlo, do kasnog popodneva, kada sam počeo da se pitam kakva bi kuvarica Linda Kašel mogla biti. Bartelm je užurbano ušao u spremište.
<BR>&nbsp;&nbsp;&nbsp;&nbsp;&nbsp;"Uzmite opremu", rekao je. "Moramo napolje."
<BR>&nbsp;&nbsp;&nbsp;&nbsp;&nbsp;"Šta je bilo?" upitao ga je Pol.
<BR>&nbsp;&nbsp;&nbsp;&nbsp;&nbsp;"Nešto nije u redu sa jednim od soničnih generatora."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;Odmahnuo je glavom.
<BR>&nbsp;&nbsp;&nbsp;&nbsp;&nbsp;"Ne može se znati dok ga ne donesemo ovamo i proverimo. Samo znam da se svetlo na tabli ugasilo. Hoću da izvadim ceo paket i postavim novu jedinicu. Nema pokušaja podvodne opravke na ovom, čak i ako izgleda jednostavno. Hoću da ga pregledam veoma pažljivo u laboratoriji."
<BR>&nbsp;&nbsp;&nbsp;&nbsp;&nbsp;"Gde je postavljen?"
<BR>&nbsp;&nbsp;&nbsp;&nbsp;&nbsp;"Na jugozapadu, na nekih dvadeset osam hvati. Idite, pogledajte na ploču, ako hoćete. Bolje ćete odrediti mesto. Ali, nemojte dugo, važi? Mora se mnogo toga ukrcati."
<BR>&nbsp;&nbsp;&nbsp;&nbsp;&nbsp;"Dobro. Koji brod?"
<BR>&nbsp;&nbsp;&nbsp;&nbsp;&nbsp;"Meri En."
<BR>&nbsp;&nbsp;&nbsp;&nbsp;&nbsp;"Nova dubinska pravila...?"
<BR>&nbsp;&nbsp;&nbsp;&nbsp;&nbsp;"Da. Tovarite sve. Ja sad idem da kažem Dejvisu. Onda idem da se presvučem. Brzo se vraćam."
<BR>&nbsp;&nbsp;&nbsp;&nbsp;&nbsp;"Vidimo se tada."
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;Otišao je i mi smo krenuli na posao, pripremajući našu opremu, kavez za ajkule, i dekompresionu komoru za polazak. Obavili smo dve ture do Meri En, onda predahnuli da odemo da vidimo mapu, nismo saznali ništa sa nje, i vratili se po dekompresiju, koja je bila smeštena na kolica.
<BR>&nbsp;&nbsp;&nbsp;&nbsp;&nbsp;"Jesi li bio ranije dole u toj oblasti?" upitao sam Pola dok smo počeli da manevrišemo kolicima.
<BR>&nbsp;&nbsp;&nbsp;&nbsp;&nbsp;"Aha", odgovorio je. "Pre nekog vremena. Prilično je blizu ivici podvodnog kanjona. Zato postoji veliki ugriz na tom ćošku 'zida'. Strmoglavljuje se odmah iza tog dela perimetra."
<BR>&nbsp;&nbsp;&nbsp;&nbsp;&nbsp;"Hoće li nam to zakomplikovati stvari?"
<BR>&nbsp;&nbsp;&nbsp;&nbsp;&nbsp;"Ne bi trebalo", odgovorio je, "ukoliko se ne otkine ceo deo i odnese sve dole sa sobom. Onda ćemo morati da se usidrimo i zakačimo čitavo novo kućište, umesto da samo zamenimo iznutrice. To bi potrajalo nešto duže. Pokazaću ti posao na novoj jedinici koju ćemo poneti."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;Bartelm nam se tada ponovo pridružio. On i Dejvis, koji će takođe ići, pomogli su nam da sve spakujemo. Dvadeset minuta kasnije, bili smo na putu.
<BR>
<BR>&nbsp;&nbsp;&nbsp;&nbsp;&nbsp;Čekrk je bio postavljen da spusti i kavez za ajkule i komoru za dekompresiju, u tandemu i tim redom. Pol i ja jahali smo na dekompresiji do dole, pazeći da se dodatni kablovi ne upetljaju, šarajući okolo svetiljkama dok smo se spuštali. Mada nisam nikad morao da je upotrebim, uvek sam nalazio da je prisustvo komore za dekompresiju na dnu umirujuća stvar, i pored njene blago zlokobne funkcije za posao kakav ćemo obavljati. Bilo je dobro znati da ukoliko se povredim mogu ući unutra, signalizovati, i biti odvučen direktno gore, bez odlaganja za dekompresione zastanke; pritisak na dnu, naime, održava se u komori zvona na putu do gore i postepeno vraća na normalan, dok jure sa mnom do dispanzera. Ohrabrujuća pomisao za sve to, u pogledu vremena.
<BR>&nbsp;&nbsp;&nbsp;&nbsp;&nbsp;Na dnu, postavili smo kavez blizu jedinice, za koju smo ustanovili da još stoji, ne pokazujući vidljive znake oštećenja; osvetljenu komoru zaustavili smo par hvatova više i prema istoku. Zaista smo bili na ivici strme stene. Dok je Pol ispitivao jedinicu za slanje sonara, ja sam se primakao bliže i uperio svetlo napred.
<BR>&nbsp;&nbsp;&nbsp;&nbsp;&nbsp;Stršeći vrhovi stena i uvijajuće klisure... Refleksno, odmakao sam se od ivice ambisa, okrenuo svetiljku. Vratio sam se i gledao kako Pol radi.
<BR>&nbsp;&nbsp;&nbsp;&nbsp;&nbsp;Trebalo mu je deset minuta da iskopča stvar i oslobodi je sa nosača. Za još pet bila je privezana i dizala se na svojim kablovima.
<BR>&nbsp;&nbsp;&nbsp;&nbsp;&nbsp;Malo kasnije, u povremenim preletima naših zrakova svetla, ugledali smo zamenu na putu do dole. Zaplivali smo gore da je susretnemo i uveli je na mesto. Ovog puta, Pol je pustio mene da obavim posao. Pantomimom sam pokazao da bih ja to hteo, i on je napisao na svojoj pločici: SAMO NAPRED, VIDI KOLIKO SI ZAPAMTIO.
<BR>&nbsp;&nbsp;&nbsp;&nbsp;&nbsp;Potom sam je učvrstio na mesto, i za to mi je trebalo oko dvadeset minuta. On je proverio posao, potapšao me po ramenu i klimnuo glavom. Tada sam krenuo da povežem sisteme, ali sam zastao da ga pogledam. On je pokazao da treba da nastavim.
<BR>&nbsp;&nbsp;&nbsp;&nbsp;&nbsp;Za to mi je trebalo samo nekoliko minuta, i kada sam završio imao sam određeni osećaj zadovoljstva misleći na ono svetlo koje se ponovo pojavilo na velikoj tabli natrag u stanici. Okrenuo sam se da pokažem da je posao gotov i da može da dođe da se divi mom radu.
<BR>&nbsp;&nbsp;&nbsp;&nbsp;&nbsp;Ali on nije više bio uz mene.
<BR>&nbsp;&nbsp;&nbsp;&nbsp;&nbsp;Na nekoliko sekundi sam se sledio, preplašen, a onda sam počeo da osvetljavam okolo.
<BR>&nbsp;&nbsp;&nbsp;&nbsp;&nbsp;Ne, ne. Ništa...
<BR>&nbsp;&nbsp;&nbsp;&nbsp;&nbsp;Postajući pomalo paničan, krenuo sam do ivice ambisa i uperio svetlo dole. Srećom, nije se kretao veoma brzo. Ali beše krenuo tačno nadole. Krenuo sam za njim onoliko brzo koliko sam se mogao kretati.
<BR>&nbsp;&nbsp;&nbsp;&nbsp;&nbsp;Nitrogenska narkoza, bolest duboke vode, ili 'pijanstvo dubina' obično se ne javlja iznad šezdeset metara. Ipak, bili smo na oko pedeset, pa je i to bilo moguće, a on je svakako pokazivao simptome.
<BR>&nbsp;&nbsp;&nbsp;&nbsp;&nbsp;Brinući tada za stanje sopstvenog uma, dostigao sam ga, uhvatio za rame i okrenuo natrag. Kroz njegovu masku mogao sam mu videti blažen izraz na licu.
<BR>&nbsp;&nbsp;&nbsp;&nbsp;&nbsp;Hvatajući ga za ruku i rame, počeo sam da ga vučem natrag, i nekoliko sekundi me je pratio, ne pružajući otpor. A onda je počeo da se otima. Bio sam, međutim, predvideo tu mogućnost, te sam pomerio držanje u kvanzecu-vaza položaj; ali, vrlo brzo sam otkrio da džudo nije baš isti pod vodom, pogotovo kad vam je ventil rezervoara preblizu maski ili disaljki. Morao sam da okrećem glavu, vukući ga natrag. Neko vreme je postalo nemoguće voditi ga na taj način. Ipak, odbio sam da popustim stisak. Ako bih ga mogao još samo malo držati a da mene ne uhvati narkoza, osećao sam da bih ja imam prednost. Na kraju krajeva, koordinacija mu je pogođena, kao i mišljenje.
<BR>&nbsp;&nbsp;&nbsp;&nbsp;&nbsp;Konačno sam ga doveo do dekompresije - divlja antena mehurića do tada se već dizala iz njegovog ventila, pošto beše ispljunuo disaljku i nije bilo načina da mu je vratim u usta a da ga ne pustim. Mada, mogao je to biti jedan od razloga što je pri kraju bilo lakše baratati njime. Ne znam.
<BR>&nbsp;&nbsp;&nbsp;&nbsp;&nbsp;Utrpao sam ga u osvetljenu komoru, ubacio se za njim i zatvorio ulaz. Tada je konačno odustao i počeo da se opušta. Bio sam u stanju da mu vratim disaljku na mesto, a onda sam pritisnuo dugme za dizanje.
<BR>&nbsp;&nbsp;&nbsp;&nbsp;&nbsp;Počeli smo da se dižemo skoro istog časa, i ja sam se zapitao šta li Bartelm i Dejvis behu pomislili u tom trenutku.
<BR>&nbsp;&nbsp;&nbsp;&nbsp;&nbsp;Podigli su nas veoma brzo. Osetio sam lagan udar kada smo spušteni na palubu. Nedugo zatim, voda je bila ispumpana. Ne znam koliki je pritisak bio gore - ili tamo dole - u tom trenutku, ali je komunikator oživeo i čuo sam Bartelmov glas dok sam se izvlačio iz svoje opreme.
<BR>&nbsp;&nbsp;&nbsp;&nbsp;&nbsp;"Krećemo za nekoliko minuta", rekao je. "Šta se desilo. i koliko je ozbiljno?"
<BR>&nbsp;&nbsp;&nbsp;&nbsp;&nbsp;"Nitrogenska narkoza, rekao bih. Pol je samo počeo da pliva dalje i na dole, i borio se sa mnom kad sam ga vukao natrag."
<BR>&nbsp;&nbsp;&nbsp;&nbsp;&nbsp;"Je li neko od vas povređen?"
<BR>&nbsp;&nbsp;&nbsp;&nbsp;&nbsp;"Ne, ne bih rekao. Na neko vreme mu je ispala disaljka, ali sam je vratio i on diše."
<BR>&nbsp;&nbsp;&nbsp;&nbsp;&nbsp;"U kakvom je inače stanju?"
<BR>&nbsp;&nbsp;&nbsp;&nbsp;&nbsp;"Još u zanosu, rekao bih. Ima nekako kolabiran, pijan izgled."
<BR>&nbsp;&nbsp;&nbsp;&nbsp;&nbsp;"Dobro. Mogao bi se izvući iz opreme..."
<BR>&nbsp;&nbsp;&nbsp;&nbsp;&nbsp;"Već jesam."
<BR>&nbsp;&nbsp;&nbsp;&nbsp;&nbsp;"... i izvući njega iz njegove."
<BR>&nbsp;&nbsp;&nbsp;&nbsp;&nbsp;"Tek počeo."
<BR>&nbsp;&nbsp;&nbsp;&nbsp;&nbsp;"Javićemo radiom da lekar skoči do nas i sačeka nas u dispanzeru, za svaki slučaj. Mada zvuči kao da je ono što mu treba samo komora. Pa ćemo lepo i polako da da ga dovedemo do površinskog pritiska. Upravo radim podešavanje... Imaš li ti nekih simptoma zanosa?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Dobro, eto. Ostavićemo je na ovom nivou neko vreme... Ima li još nešto što bih trebalo da znam?"
<BR>&nbsp;&nbsp;&nbsp;&nbsp;&nbsp;"Ne, koliko se ja mogu setiti."
<BR>&nbsp;&nbsp;&nbsp;&nbsp;&nbsp;"U redu, onda. Idem da pozovem doktora. Ako ti zbog bilo čega budem potreban, samo zvizni u zvučnik. To bi trebalo da bude dovoljno čujno."
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;Tada sam izvukao Pola iz njegove opreme, nadajući se da će se uskoro osvestiti. Ali, nije.
<BR>&nbsp;&nbsp;&nbsp;&nbsp;&nbsp;Samo je sedeo tamo, pogrbljen, mrmljajući, očiju otvorenih ali staklastih. Tu i tamo bi se nasmešio.
<BR>&nbsp;&nbsp;&nbsp;&nbsp;&nbsp;Pitao sam se šta nije u redu. Ako je pritisak zaista smanjen, oporavak bi trebalo da bude skoro trenutan. Verovatno mu treba još jedan korak, ocenio sam.
<BR>&nbsp;&nbsp;&nbsp;&nbsp;&nbsp;Ali...
<BR>&nbsp;&nbsp;&nbsp;&nbsp;&nbsp;Da li je mogao biti dole mnogo ranije tog jutra, pre nego što je radni dan počeo?
<BR>&nbsp;&nbsp;&nbsp;&nbsp;&nbsp;Vreme dekompresije zavisi od totalnog vremena provedenog pod vodom tokom perioda od nekih dvanaest sati, pošto se radi o ukupnoj količini azota koju su apsorbirala tkiva, pogotovo mozak i kičmeni stub. Da li je on mogao biti dole tražeći nešto, recimo u blatu, u podnožju razbijenog jarbola, na olupini izvesne stare lađe? Možda dugo dole, tražeći pažljivo, zabrinut? Znajući da danas ima obalske dužnosti, da neće akumulirati više azota tokom ovog radnog dana? Onda, najednom, hitan slučaj, i on mora da rizikuje. On se trudi da se ne napreže, čak ohrabruje novajliju da dovrši posao. Odmara se, pokušava da izdrži...
<BR>&nbsp;&nbsp;&nbsp;&nbsp;&nbsp;Što bi moglo biti. U tom slučaju, Bartelmove dekompresione vrednosti nisu bile tačne. Vreme se meri od površine do površine, a dubina se računa po najdubljoj tački dosegnutoj u bilo kom od zarona. Dođavola, koliko sam ja znao, on je mogao posetiti nekoliko skrovišta postavljenih na razne tačke na dnu okeana.
<BR>&nbsp;&nbsp;&nbsp;&nbsp;&nbsp;Nagnuo sam se, pogledao mu zenice - privukavši mu pažnju, izgleda, tokom toga.
<BR>&nbsp;&nbsp;&nbsp;&nbsp;&nbsp;"Koliko dugo si bio dole jutros?" upitao sam.
<BR>&nbsp;&nbsp;&nbsp;&nbsp;&nbsp;Nasmešio se.
<BR>&nbsp;&nbsp;&nbsp;&nbsp;&nbsp;"Nisam", rekao je.
<BR>&nbsp;&nbsp;&nbsp;&nbsp;&nbsp;"Nije važno šta je bilo u pitanju. Sada smo zabrinuti za tvoje zdravlje. Koliko dugo si bio dole? Na kojim dubinama?"
<BR>&nbsp;&nbsp;&nbsp;&nbsp;&nbsp;Odmahnuo je glavom.
<BR>&nbsp;&nbsp;&nbsp;&nbsp;&nbsp;"Nisam", ponovio je.
<BR>&nbsp;&nbsp;&nbsp;&nbsp;&nbsp;"Prokletstvo! Znam da si bio! Bila je to stara olupina, zar ne? To je možda dvadeset hvati. Pa, koliko dugo? Sat vremena? Jesi li bio dole više nego jednom?"
<BR>&nbsp;&nbsp;&nbsp;&nbsp;&nbsp;"Ne bio dole!" insistirao je on. "Stvarno, Majk! Nisam!"
<BR>&nbsp;&nbsp;&nbsp;&nbsp;&nbsp;Uzdahnuo sam i naslonio se. Možda je, moguće je, govorio istinu. Ljudi su skroz različiti iznutra. Možda je njegova fiziologija igrala neku drugu varijantu igre od one na koju sam ja pomislio. Ipak, bilo je tako uredno. Na trenutak, video sam njega kao snabdevača dijamantima i Frenka kao valjatora. Onda sam otišao do Frenka sa onim što sam našao, Frenk je spomenuo taj razvoj događaja njemu, i Pol je, zabrinut, dok je stanica spavala, otišao da se osigura da su stvari još uvek tamo gde bi trebalo da budu. Njegova tkiva apsorbovala su mnogo azota tokom te panične potrage, a onda se ovo desilo. To mi je svakako izgledalo logično. Ali, da sam ja bio u pitanju, ja bih priznao da sam išao dole. Uvek bih mogao kasnije smisliti neku laž kao razlog.
<BR>&nbsp;&nbsp;&nbsp;&nbsp;&nbsp;"Zar se ne sećaš?" pokušao sam opet.
<BR>&nbsp;&nbsp;&nbsp;&nbsp;&nbsp;Nastavio je sa banalnim nizom psovki, ali je izgubio podsticaj već pri prvih desetak slogova. Glas mu je utihnuo. A onda: "Zaš' mi ne v'ruješ, Majk? Nisam bio dole..."
<BR>&nbsp;&nbsp;&nbsp;&nbsp;&nbsp;"Dobro, verujem ti", rekao sam. "U redu je. Samo polako."
<BR>&nbsp;&nbsp;&nbsp;&nbsp;&nbsp;Posegnuo je i uhvatio me za ruku.
<BR>&nbsp;&nbsp;&nbsp;&nbsp;&nbsp;"Sve to je divno", rekao je.
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"Sve je kao... kao što nikad nije bilo."
<BR>&nbsp;&nbsp;&nbsp;&nbsp;&nbsp;"Šta si uzeo?" upitao sam ga.
<BR>&nbsp;&nbsp;&nbsp;&nbsp;&nbsp;"...Divno."
<BR>&nbsp;&nbsp;&nbsp;&nbsp;&nbsp;"Na čemu si?" insistirao sam.
<BR>&nbsp;&nbsp;&nbsp;&nbsp;&nbsp;"Znaš da nikad ništa ne uzimam", konačno je rekao.
<BR>&nbsp;&nbsp;&nbsp;&nbsp;&nbsp;"Šta je onda uzrok tome, šta god da je? Znaš li?"
<BR>&nbsp;&nbsp;&nbsp;&nbsp;&nbsp;"Prokleto fino..." nastavljao je.
<BR>&nbsp;&nbsp;&nbsp;&nbsp;&nbsp;"Nešto nije bilo u redu na dnu. Šta to?"
<BR>&nbsp;&nbsp;&nbsp;&nbsp;&nbsp;"Ne znam! Odlazi! Nemoj to vraćati... Ovako je kako treba da bude. Uvek... Ne ta sranja koja ti uzimaš... Počelo svu nevolju..."
<BR>&nbsp;&nbsp;&nbsp;&nbsp;&nbsp;"Žao mi je", rekao sam.
<BR>&nbsp;&nbsp;&nbsp;&nbsp;&nbsp;"... To je započelo."
<BR>&nbsp;&nbsp;&nbsp;&nbsp;&nbsp;"Znam. Žao mi je. Pokvarilo stvari", primetio sam. "Nije trebalo."
<BR>&nbsp;&nbsp;&nbsp;&nbsp;&nbsp;"... Pričao", nastavljao je on. "... Zasrao stvar."
<BR>&nbsp;&nbsp;&nbsp;&nbsp;&nbsp;"Znam. Žao mi je. Ali smo ga sredili", pokušao sam ponovo.
<BR>&nbsp;&nbsp;&nbsp;&nbsp;&nbsp;"Aha", rekao je. "Oh, moj Bože!"
<BR>&nbsp;&nbsp;&nbsp;&nbsp;&nbsp;"Dijamanti. Dijamanti su na sigurnom", natuknuo sam brzo.
<BR>&nbsp;&nbsp;&nbsp;&nbsp;&nbsp;"Sredili ga... O, moj Bože! Žao mi je!"
<BR>&nbsp;&nbsp;&nbsp;&nbsp;&nbsp;"Zaboravi to. Kaži mi šta vidiš", zatražio sam, da mu vratim um tamo gde sam hteo da bude.
<BR>&nbsp;&nbsp;&nbsp;&nbsp;&nbsp;"Dijamanti..." rekao je.
<BR>&nbsp;&nbsp;&nbsp;&nbsp;&nbsp;Krenuo je u dug, nepovezan monolog. Slušao sam ga. Povremeno bih rekao nešto da ga vratim na temu dijamanata, i stalno sam izbacivao ime Rudija Majersa. Njegovi odgovori ostajali su krnji, ali je slika počela da se pomalja.
<BR>&nbsp;&nbsp;&nbsp;&nbsp;&nbsp;Tada sam požurio, pokušavajući da saznam koliko god mogu pre nego što se Bartelm vrati i još nas dekompresira. Bojao sam se da će ga to naglo otrezniti, jer dekompresija tako radi kad stignete do prave tačke u slučajevima nitrogenske narkoze. On i Majk su izgleda donosili dijamante, zaista - odakle, nisam saznao. Kad god bih pokušao da otkrijem da li ih je Frenk distribuirao za njihov račun, počinjao je da mrmlja nežnosti Lindi. Ipak, deo u koji sam najviše udarao počeo je uskoro da se nazire.
<BR>&nbsp;&nbsp;&nbsp;&nbsp;&nbsp;Majk mora da je nešto rekao jednom, tamo pozadi u ašramu, u Čikčarniju. Mora da je to dovoljno zainteresovalo Rudija, da pripravi specijalitet kuće različit od Ružičastog raja - očigledno, nekoliko puta. To su mogli biti oni loši tripovi za koje sam čuo. Šta god da mu je Rudi servirao, izvukao je priču iz njega i ugledao dolarske znakove. Samo što se Pol pokazao mnogo čvršćim nego što je on mislio. Kada je zahtevao novac za ćutanje i Majk to rekao Polu, Pol je došao na ideju o pobesnelom delfinu u parku i nagovorio Majka da se složi s tim, da ubedi Rudija da se nađe s njim tamo zbog isplate. Tada su stvari postale nekako maglovite, jer bi ga pominjanje delfina uznemiravalo. Ipak, izgleda da je čekao na unapred dogovorenom mestu, i njih dvojica su se pobrinuli za Rudija kada je došlo do te tačke; jedan ga je držao, a drugi ga obrađivao vilicom. Nije bilo jasno da li je Majk povređen u borbi sa Rudijem, i Pol je tada odlučio da ga dokusuri i napravi da i on izgleda kao delfinska žrtva, ili je pažljivo isplanirao i taj deo i jednostavno se posle okrenuo na Majka, uhvativši ga na iznenađenje. U svakom slučaju, njihovo prijateljstvo već je neko vreme stalno opadalo i stvar sa ucenom zakucala je poslednji ekser u kovčeg.
<BR>&nbsp;&nbsp;&nbsp;&nbsp;&nbsp;To je bila priča koju sam izvukao, istačkana pre nego sročena njegovim odgovorima na moja zaobilazna pitanja. Očigledno je njega ubistvo Majka uznemirilo i više nego što je mislio da hoće. Stalno me je zvao Majk, ponavljao da mu je žao, i ja sam mu sve vreme preusmeravao pažnju.
<BR>&nbsp;&nbsp;&nbsp;&nbsp;&nbsp;Pre nego što sam mogao nešto više izvući iz njega, Bartelm se vratio i upitao me kako mu je.
<BR>&nbsp;&nbsp;&nbsp;&nbsp;&nbsp;"Blebeće", rekao sam. "To je sve."
<BR>&nbsp;&nbsp;&nbsp;&nbsp;&nbsp;"Još ću ga malo dekompresirati. To bi ga moglo otrezniti. Krenuli smo, i čekaće nas tamo."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;Ali, nije ga otreznilo. Ostao je potpuno isti. Pokušao sam da iskoristim prednost, da izvučem više iz njega - posebno, izvorište dijamanata - ali se nešto poremetilo. Njegova nirvana se prebacila na neku verziju pakla.
<BR>&nbsp;&nbsp;&nbsp;&nbsp;&nbsp;Jurnuo je na moje grlo, i ja sam morao da se izborim sa njim, odgurnem ga, držim ga u mestu. Tada je klonuo, počeo da plače i da priča o užasima koje je video. Govorio sam polako, blago, umirujuće, pokušavajući da ga dovedem natrag na raniji, sretniji deo stvari. Ništa nije uspevalo dok nisam umukao. I tako sam ostao nem i držao gard.
<BR>&nbsp;&nbsp;&nbsp;&nbsp;&nbsp;Tada je zadremao, i Bartelm je nastavio da nas dekompresira. Pazio sam na Polovo disanje i povremeno mu proveravao puls, ali u toj oblasti je izgleda sve bilo u redu.
<BR>&nbsp;&nbsp;&nbsp;&nbsp;&nbsp;Bili smo potpuno dekompresirani do trenutka kada smo pristali, i otvorio sam vrata i izbacio našu opremu. Pol je na to mrdnuo, otvorio oči, zagledao se u mene, a onda rekao: "To je bilo čudno."
<BR>&nbsp;&nbsp;&nbsp;&nbsp;&nbsp;"Kako se sada osećaš?"
<BR>&nbsp;&nbsp;&nbsp;&nbsp;&nbsp;"Dobro, mislim. Ali, veoma umorno i nekako rastreseno."
<BR>&nbsp;&nbsp;&nbsp;&nbsp;&nbsp;"Daj da ti pomognem."
<BR>&nbsp;&nbsp;&nbsp;&nbsp;&nbsp;"Hvala."
<BR>&nbsp;&nbsp;&nbsp;&nbsp;&nbsp;Pomogao sam mu da izađe i da siđe niz mostić do stolice na točkovima koja je čekala. Tamo su se nalazili jedan mladi doktor, kao i Kašelovi, Dims i Karter. Nisam mogao da se ne zapitam šta se u tom trenutku odvijalo u Polovoj glavi. Doktor mu je proverio srce, puls, krvni pritisak, posvetlio mu lampicom u oči i uši, i nekoliko puta tražio od njega da dodirne vrh svog nosa. Onda je klimnuo glavom i dao znak, i Bartelm je počeo da ga vozi ka dispanzeru. Doktor je deo puta išao uz njih, razgovarajući sa njima. Potom se vratio, dok su oni nastavili, i zatražio od mene da mu kažem sve što se desilo.
<BR>&nbsp;&nbsp;&nbsp;&nbsp;&nbsp;Pa i jesam, izostavljajući samo ono značajno što sam doznao iz blebećućeg dela. Onda mi je zahvalio i opet se okrenuo ka dispanzeru.
<BR>&nbsp;&nbsp;&nbsp;&nbsp;&nbsp;Međutim, brzo sam ga dostigao.
<BR>&nbsp;&nbsp;&nbsp;&nbsp;&nbsp;"Na šta vam ovo liči?" upitao sam ga.
<BR>&nbsp;&nbsp;&nbsp;&nbsp;&nbsp;"Nitrogenska narkoza", odgovorio je.
<BR>&nbsp;&nbsp;&nbsp;&nbsp;&nbsp;"Zar nema prilično neobičan oblik?" nastavio sam. "Mislim, način na koji je reagovao na dekompresiju i sve to?"
<BR>&nbsp;&nbsp;&nbsp;&nbsp;&nbsp;Slegao je ramenima.
<BR>&nbsp;&nbsp;&nbsp;&nbsp;&nbsp;"Ljudi se javljaju u svim oblicima i veličinama, iznutra kao i spolja", rekao je. "Obavite kompletan sistematski pregled na čoveku, pa opet ne možete odrediti kakav će biti ako se napije - glasan, tužan, uobražen, pospan. Isto je sa ovim. Mada izgleda da je sada izišao iz toga."
<BR>&nbsp;&nbsp;&nbsp;&nbsp;&nbsp;"Nema komplikacija?"
<BR>&nbsp;&nbsp;&nbsp;&nbsp;&nbsp;"Pa, uradiću EKG čim stignemo u dispanzer. Ipak, mislim da je u redu. Čujte, postoji li dekompresijska komora u dispanzeru?"
<BR>&nbsp;&nbsp;&nbsp;&nbsp;&nbsp;"Najverovatnije. Međutim, ja sam nov ovde. Nisam siguran."
<BR>&nbsp;&nbsp;&nbsp;&nbsp;&nbsp;"Pa, zašto ne biste pošli sa mnom dok ne saznamo? Ako je nema, voleo bih da se ona podvodna prenese ovamo."
<BR>&nbsp;&nbsp;&nbsp;&nbsp;&nbsp;"Oh?"
<BR>&nbsp;&nbsp;&nbsp;&nbsp;&nbsp;"Samo predostrožnost. Hoću da on ostane preko noći u dispanzeru, sa nekim ko će pripaziti na njega. Ako bude povrata, hoću da mašina bude pri ruci, kako bi mogao odmah biti rekompresiran."
<BR>&nbsp;&nbsp;&nbsp;&nbsp;&nbsp;"Shvatam."
<BR>&nbsp;&nbsp;&nbsp;&nbsp;&nbsp;Stigli smo Bartelma na vratima. I ostali su bili tamo.
<BR>&nbsp;&nbsp;&nbsp;&nbsp;&nbsp;"Da, ima komora unutra", rekao mu je Bartelm, "i ja ću da ostanem sa njim."
<BR>&nbsp;&nbsp;&nbsp;&nbsp;&nbsp;Ipak, svi su se javili dobrovoljno, i noć je konačno podeljena u tri smene - Bartelm, Frenk, i Endi, tim redom. Svako od njih je, naravno, bio potpuno upoznat sa opremom za dekompresiju.
<BR>&nbsp;&nbsp;&nbsp;&nbsp;&nbsp;Frenk mi je prišao i dodirnuo mi ruku.
<BR>&nbsp;&nbsp;&nbsp;&nbsp;&nbsp;"Sada ovde više ne možemo ništa značajno učiniti", rekao je. "Hoćemo li da odemo na onu večeru?"
<BR>&nbsp;&nbsp;&nbsp;&nbsp;&nbsp;"Oh?" promumlao sam, automatski pogledavši na sat.
<BR>&nbsp;&nbsp;&nbsp;&nbsp;&nbsp;"Znači, jedemo u sedam umesto u pola sedam", dodao je, smejući se.
<BR>&nbsp;&nbsp;&nbsp;&nbsp;&nbsp;"Odlično. To će mi dati vremena da se istuširam i presvučem."
<BR>&nbsp;&nbsp;&nbsp;&nbsp;&nbsp;"Važi. Dođi čim budeš spreman. Još ćemo imati vremena za jedno piće."
<BR>&nbsp;&nbsp;&nbsp;&nbsp;&nbsp;"U redu. Žedan sam. Vidimo se uskoro."
<BR>&nbsp;&nbsp;&nbsp;&nbsp;&nbsp;Otišao sam kući i očistio se. Nije bilo novih anonimnih pisama, a kamenje je još bilo ispod sudopere. Očešljao sam se i krenuo natrag preko ostrvceta.
<BR>&nbsp;&nbsp;&nbsp;&nbsp;&nbsp;Kada sam se približio dispanzeru, doktor je izašao, govoreći natrag preko ramena nekome u vratima. Verovatno Bartelmu. Kad sam prišao, video sam da nosi svoju torbu.
<BR>&nbsp;&nbsp;&nbsp;&nbsp;&nbsp;Povukao se i počeo da se udaljava. Klimnuo je glavom i nasmešio se kada me je ugledao.
<BR>&nbsp;&nbsp;&nbsp;&nbsp;&nbsp;"Mislim da će vaš prijatelj biti u redu", rekao je.
<BR>&nbsp;&nbsp;&nbsp;&nbsp;&nbsp;"Dobro. To sam baš hteo da vas pitam."
<BR>&nbsp;&nbsp;&nbsp;&nbsp;&nbsp;"Kako se vi osećate?"
<BR>&nbsp;&nbsp;&nbsp;&nbsp;&nbsp;"Dobro. Odlično, u stvari."
<BR>&nbsp;&nbsp;&nbsp;&nbsp;&nbsp;"Niste imali nikakvih simptoma. Tačno?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Fino. Ako ih bude, znate gde treba da odete. Tačno?"
<BR>&nbsp;&nbsp;&nbsp;&nbsp;&nbsp;"Zaista."
<BR>&nbsp;&nbsp;&nbsp;&nbsp;&nbsp;"Dobro, onda. Ja sad idem."
<BR>&nbsp;&nbsp;&nbsp;&nbsp;&nbsp;"Doviđenja."
<BR>&nbsp;&nbsp;&nbsp;&nbsp;&nbsp;On je krenuo ka malom hoperu kojeg beše spustio pored glavne laboratorije. Ja sam nastavio do Frenkove kućice.
<BR>&nbsp;&nbsp;&nbsp;&nbsp;&nbsp;Frenk je izišao da me dočeka.
<BR>&nbsp;&nbsp;&nbsp;&nbsp;&nbsp;"Šta je doktor imao da kaže?" upitao je.
<BR>&nbsp;&nbsp;&nbsp;&nbsp;&nbsp;"Da sve izgleda dobro", odgovorio sam mu.
<BR>&nbsp;&nbsp;&nbsp;&nbsp;&nbsp;"A-ha. Ulazi i kaži mi šta piješ."
<BR>&nbsp;&nbsp;&nbsp;&nbsp;&nbsp;Otvorio je vrata, pridržao ih.
<BR>&nbsp;&nbsp;&nbsp;&nbsp;&nbsp;"Burbon bi mi lepo legao", rekao sam.
<BR>&nbsp;&nbsp;&nbsp;&nbsp;&nbsp;"Sa nečim?"
<BR>&nbsp;&nbsp;&nbsp;&nbsp;&nbsp;"Samo led."
<BR>&nbsp;&nbsp;&nbsp;&nbsp;&nbsp;"Važi. Linda je pozadi, postavlja sto."
<BR>&nbsp;&nbsp;&nbsp;&nbsp;&nbsp;Uzmuvao se, sipajući pića. Ja sam se zapitao da li će, dok smo sami, išta reći o poslu sa dijamantima. Ali, nije.
<BR>&nbsp;&nbsp;&nbsp;&nbsp;&nbsp;Okrenuo se, dodao mi moje piće, podigao svoje u kratku zdravicu, otpio.
<BR>&nbsp;&nbsp;&nbsp;&nbsp;&nbsp;"Pričaj mi o tome", rekao je tada.
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Pričanje je potrajalo do večere i posle nje. Bio sam veoma gladan, Linda je bila sasvim tiha, a Frenk je stalno postavljao pitanja, izvlačeći svaki detalj Polove nevolje, pogibelji. Zapitao sam se o Lindi i Frenku. Nisam mogao zamisliti da održava svoju vezu tajnom na tako malom mestu kao što je stanica. Šta je Frenk zaista znao, mislio, osećao o tome? Kakva je bila prava funkcija njihovog trougla u ovom bizarnom slučaju?
<BR>&nbsp;&nbsp;&nbsp;&nbsp;&nbsp;Sedeo sam sa njima neko vreme posle večere, i mogao sam skoro osetiti napetost između njih dvoje, stvar koju je on izgleda bio odlučan da reši tako što će držati razgovor u ravnomernom kretanju duž linija koje je postavio, a ona tako što će se povući iz njega. Nisam ni sumnjao da je to potaknuto Polovom nesrećom, ali sam počeo da se osećam sve nelagodnije u svojoj ulozi brane pred predstojećom svađom, sučeljavanjem, ili obnavljanjem stare. Zahvaljujući im na obroku, izvinio sam se čim sam mogao, opravdavajući se umorom koji je bio napola stvaran.
<BR>&nbsp;&nbsp;&nbsp;&nbsp;&nbsp;Frenk je odmah ustao.
<BR>&nbsp;&nbsp;&nbsp;&nbsp;&nbsp;"Otpratiću te nazad", rekao je.
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;I jeste.
<BR>&nbsp;&nbsp;&nbsp;&nbsp;&nbsp;Dok smo se približavali mojoj kućici, konačno je to rekao.
<BR>&nbsp;&nbsp;&nbsp;&nbsp;&nbsp;"Što se onog kamenja tiče..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Jesi li siguran da ga ima još mnogo tamo odakle su ovi?"
<BR>&nbsp;&nbsp;&nbsp;&nbsp;&nbsp;"Dođi ovamo", rekao sam, vodeći ga oko kućice na verandu i okrećući se kad smo stigli. "Tačno na vreme, za poslednjih nekoliko minuta sunčevog zalaska. Divno. Zašto ga ne bi posmatrao kako završava? Odmah se vraćam."
<BR>&nbsp;&nbsp;&nbsp;&nbsp;&nbsp;Ušao sam kroz zadnja vrata, otišao do sudopere, i otvorio deo za đubre. Trebalo mi je oko jednog minuta da izvučem torbu. Otvorio sam je, izvadio pune obe šake, i odneo ih natrag napolje.
<BR>&nbsp;&nbsp;&nbsp;&nbsp;&nbsp;"Skupi šake", rekao sam mu.
<BR>&nbsp;&nbsp;&nbsp;&nbsp;&nbsp;Poslušao je, i ja sam mu ih napunio.
<BR>&nbsp;&nbsp;&nbsp;&nbsp;&nbsp;"Šta misliš?"
<BR>&nbsp;&nbsp;&nbsp;&nbsp;&nbsp;Podigao ih je, prišao bliže svetlosti koja se prosipala kroz otvorena vrata.
<BR>&nbsp;&nbsp;&nbsp;&nbsp;&nbsp;"Moj Bože!" uzviknuo je. "Zaista ih imaš!"
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;"U redu. Otarasiću ih se za tvoj račun. Trideset pet posto."
<BR>&nbsp;&nbsp;&nbsp;&nbsp;&nbsp;"Dvadeset pet je najviše. Kao što sam rekao."
<BR>&nbsp;&nbsp;&nbsp;&nbsp;&nbsp;"Znam za izložbu dragulja i minerala tokom one sledeće nedelje. Čovek kojeg poznajem mogao bi biti tamo, ako ga pozovem. Platio bi dobru cenu. Ja ću ga pozvati - za trideset posto."
<BR>&nbsp;&nbsp;&nbsp;&nbsp;&nbsp;"Dvadeset pet."
<BR>&nbsp;&nbsp;&nbsp;&nbsp;&nbsp;"Šteta što smo tako blizu, a ne možemo se konačno dogovoriti. Obojica tako gubimo."
<BR>&nbsp;&nbsp;&nbsp;&nbsp;&nbsp;"Ma, u redu. Trideset."
<BR>&nbsp;&nbsp;&nbsp;&nbsp;&nbsp;Uzeo sam kamenje natrag i bacio ga u džepove, i rukovali smo se. Onda se Frenk okrenuo.
<BR>&nbsp;&nbsp;&nbsp;&nbsp;&nbsp;"Idem sada u laboratoriju", rekao je. "Da vidim šta je sa onom jedinicom koju si doneo natrag."
<BR>&nbsp;&nbsp;&nbsp;&nbsp;&nbsp;"Javi mi kad saznaš, hoćeš li? Voleo bih da znam."
<BR>&nbsp;&nbsp;&nbsp;&nbsp;&nbsp;"Svakako."
<BR>&nbsp;&nbsp;&nbsp;&nbsp;&nbsp;I tako je on otišao, a ja sam vratio dragulje u skrovište, dohvatio knjigu o delfinima i počeo da je listam. A onda mi je palo na pamet kako je sve to smešno, način na koji su se stvari razvijale. Svi ti razgovori o delfinima, svo moje čitanje, razmatranje, uključujući i dugačku filozofsku disertaciju o njihovoj hipotetičnoj snopesmi kao religio-dijagogičkom obliku ludusa - zbog čega? Da bih ustanovio da je verovatno sve nepotrebno? Da shvatim da ću verovatno proći ceo slučaj a da uopšte ne vidim delfina?
<BR>&nbsp;&nbsp;&nbsp;&nbsp;&nbsp;Pa, to je bilo ono što sam hteo, naravno, što su Don i Lidija Barns i Institut hteli - da ja skinem ljagu sa delfinskog imena. Ipak, kakva zapetljana zbrka se ovo ispostavilo da jeste! Ucena, ubistvo, šverc dijamanata, sa malo neverstva ubačenog sa strane... Kako da sve to razmrsim lepo i uredno, skinem sumnju sa optuženih - koji su negde napolju upražnjavali svoj ludus i bolela ih je briga za celu ovu stvar - i onda izbledim iz slike, kakav je već moj običaj, a da ne izazovem nezgodna pitanja, da ne izgleda da sam posebno umešan?
<BR>&nbsp;&nbsp;&nbsp;&nbsp;&nbsp;Osećaj duboke ljubomore prema delfinima bio me je obuzeo i nije potpuno nestao. Da li su oni ikada među sobom stvarali ovako komplikovane situacije? Veoma sam sumnjao u to. Možda mogu, ako sakupim dovoljno zelenih karma markica da se prijavim za delfina u sledećem krugu...
<BR>&nbsp;&nbsp;&nbsp;&nbsp;&nbsp;Sve me je stiglo, i zaspao sam sa svetlom još upaljenim.
<BR>
<BR>&nbsp;&nbsp;&nbsp;&nbsp;&nbsp;Oštro, uporno bubnjanje me je probudilo.
<BR>&nbsp;&nbsp;&nbsp;&nbsp;&nbsp;Protrljao sam oči, protegnuo se. Buka se opet začula, i okrenuo sam se na tu stranu.
<BR>&nbsp;&nbsp;&nbsp;&nbsp;&nbsp;Bio je to prozor. Neko je kucao na ram. Ustao sam i otišao do njega i video da je to Frenk.
<BR>&nbsp;&nbsp;&nbsp;&nbsp;&nbsp;"Da?" rekao sam. "Šta je?"
<BR>&nbsp;&nbsp;&nbsp;&nbsp;&nbsp;"Izađi", rekao je. "Važno je."
<BR>&nbsp;&nbsp;&nbsp;&nbsp;&nbsp;"Dobro. Samo trenutak."
<BR>&nbsp;&nbsp;&nbsp;&nbsp;&nbsp;Otišao sam i plaknuo lice, da dovršim proces buđenja i dam sebi šansu da razmislim. Pogled na sat mi je rekao da je oko pola jedanaest.
<BR>&nbsp;&nbsp;&nbsp;&nbsp;&nbsp;Kada sam konačno izašao napolje, uhvatio me je za rame.
<BR>&nbsp;&nbsp;&nbsp;&nbsp;&nbsp;"Hajde! Dođavola! Rekao sam ti da je važno!"
<BR>&nbsp;&nbsp;&nbsp;&nbsp;&nbsp;Uhvatio sam korak sa njim.
<BR>&nbsp;&nbsp;&nbsp;&nbsp;&nbsp;"Dobro! Morao sam da se probudim. O čemu se radi?"
<BR>&nbsp;&nbsp;&nbsp;&nbsp;&nbsp;"Pol je mrtav", rekao je.
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Čuo si me. Mrtav."
<BR>&nbsp;&nbsp;&nbsp;&nbsp;&nbsp;"Kako se to desilo?"
<BR>&nbsp;&nbsp;&nbsp;&nbsp;&nbsp;"Prestao je da diše."
<BR>&nbsp;&nbsp;&nbsp;&nbsp;&nbsp;"Obično to rade. Ali, kako se desilo?"
<BR>&nbsp;&nbsp;&nbsp;&nbsp;&nbsp;"Zezao sam se sa jedinicom koju si doneo natrag. Sada je tamo. Uneo sam je kada je na mene došao red da odmenim Bartelma, da mogu i dalje da radim na njoj. U svakom slučaju, toliko sam se uneo da nisam obraćao mnogo pažnje na njega. Kada sam ga konačno ponovo proverio, bio je mrtav. To je sve. Lice mu je bilo tamno i izobličeno. Neka vrsta kolapsa pluća, izgleda. Možda je bilo nekog vazdušnog embolizma..."
<BR>&nbsp;&nbsp;&nbsp;&nbsp;&nbsp;Ušli smo u zadnji deo zgrade, najbliži ulaz, dok je voda tiho pljuskala iza nas, a lagani vetrić nas pratio unutra. Prošli smo pored skoro postavljene radne klupe, alata i delimično rasklopljene sonične jedinice raširene po površini. Skrećući levo iza ćoška, ušli smo u sobu gde je Pol ležao. Upalio sam svetlo.
<BR>&nbsp;&nbsp;&nbsp;&nbsp;&nbsp;Lice mu više nije bilo zgodno, noseći sada znake onog ko je svoje poslednje trenutke proveo boreći se da dođe do daha. Prešao sam do njega, potražio puls, znao unapred da ga neću naći. Pokrio sam jedan nokat svojim palcem i pritisnuo. Ostao je beo kad sam ga pustio.
<BR>&nbsp;&nbsp;&nbsp;&nbsp;&nbsp;"Koliko dugo?" upitao sam.
<BR>&nbsp;&nbsp;&nbsp;&nbsp;&nbsp;"Neposredno pre nego što sam došao po tebe."
<BR>&nbsp;&nbsp;&nbsp;&nbsp;&nbsp;"Zašto ja?"
<BR>&nbsp;&nbsp;&nbsp;&nbsp;&nbsp;"Ti si bio najbliži."
<BR>&nbsp;&nbsp;&nbsp;&nbsp;&nbsp;"Shvatam. Da li je čaršav ranije bio pocepan na ovom mestu, pitam se?"
<BR>&nbsp;&nbsp;&nbsp;&nbsp;&nbsp;"Ne znam."
<BR>&nbsp;&nbsp;&nbsp;&nbsp;&nbsp;"Nije bilo uzvika, nikakvih zvukova?"
<BR>&nbsp;&nbsp;&nbsp;&nbsp;&nbsp;"Nisam čuo ništa. Da jesam, odmah bih došao."
<BR>&nbsp;&nbsp;&nbsp;&nbsp;&nbsp;Osetio sam naglu želju za cigaretom, ali je bilo boca sa kiseonikom u sobi i znakova ZABRANJENO PUŠENJE svuda po zgradi. Okrenuo sam se i vratio po svojim stopama, otvorio vrata, zadržao ih leđima - naslonio se na njih - pripalio cigaretu i zagledao se preko vode.
<BR>&nbsp;&nbsp;&nbsp;&nbsp;&nbsp;"Veoma čist posao", rekao sam tada. "Uz simptome od ovog danas, garant će dobiti 'prirodni uzrok' sa 'mogućim vazdušnim embolizmom', 'gušećim kolapsom pluća' ili nekom prokletom stvari iza toga."
<BR>&nbsp;&nbsp;&nbsp;&nbsp;&nbsp;"Šta hoćeš da kažeš?" upitao je Frenk.
<BR>&nbsp;&nbsp;&nbsp;&nbsp;&nbsp;"Da li je bio pod sedativima? Ne znam. Nije važno. Rekao bih da si upotrebio rekompresor. Tačno? Ili si išao grubo i samo ga ugušio?"
<BR>&nbsp;&nbsp;&nbsp;&nbsp;&nbsp;"Ma daj. Zašto bih ja..."
<BR>&nbsp;&nbsp;&nbsp;&nbsp;&nbsp;"Na neki način, ja sam pomogao da bude ubijen", rekao sam. "Mislio sam da je siguran ovde sa tobom, jer nisi ništa uradio u vezi sa njim sve ovo vreme. Želeo si da je zadržiš, da je pridobiješ natrag. Trošenje mnogo para na nju bio je jedan od načina koje si pokušao. Ali, to je bio zatvoren krug, jer je Pol bio deo tvog izvora dodatnih prihoda. Onda sam se pojavio ja i ponudio alternativno snabdevanje. Onda današnja nesreća, čitava postavka noćas... Ti si imao mogućnost, iskoristio priliku, i zalupio vrata ambara. Da ne pominjem da se gvožđe kuje dok je vruće. Čestitam. Mislim da ćeš uspeti. Jer su sve ovo nagađanja, naravno. Nema stvarnih dokaza. Bravo."
<BR>&nbsp;&nbsp;&nbsp;&nbsp;&nbsp;Uzdahnuo je.
<BR>&nbsp;&nbsp;&nbsp;&nbsp;&nbsp;"Zašto onda ulazimo u sve to? Gotovo je. Sada ćemo otići do Bartelma i ti ćeš govoriti, jer ću ja biti isuviše uzrujan."
<BR>&nbsp;&nbsp;&nbsp;&nbsp;&nbsp;"Ali me zanima za Rudija i Majka. Sve vreme sam se pitao. Jesi li ti imao udela kad su oni dobili svoje?"
<BR>&nbsp;&nbsp;&nbsp;&nbsp;&nbsp;"Šta ti znaš?" upitao je polako. "I kako to znaš?"
<BR>&nbsp;&nbsp;&nbsp;&nbsp;&nbsp;"Znam da su Pol i Majk bili izvor za kamenje. Znam da je Rudi saznao i pokušao da ih ucenjuje. Pobrinuli su se za njega, a mislim da se Pol reda radi pobrinuo za Majka u isto vreme. Kako znam? Pol je blebetao celim putem natrag ovog popodneva, a ja sam bio u dekompresoru sa njim, sećaš se? Saznao sam za dijamante, ubistva, i za Lindu i Pola, samo slušajući."
<BR>&nbsp;&nbsp;&nbsp;&nbsp;&nbsp;Naslonio se na radnu klupu. Zatresao je glavom.
<BR>&nbsp;&nbsp;&nbsp;&nbsp;&nbsp;"Bio sam sumnjičav prema tebi", rekao je najzad, "ali si imao dijamante kao dokaz. Naišao si na njih strašno brzo, priznajem. Ali sam prihvatio tvoju priču zbog mogućnosti da je Polov depozit zaista bio negde sasvim blizu. Nikada mi nije rekao gde je. Ocenio sam da si ti ili naleteo na to ili ga sledio do tamo i znao dovoljno da prepoznaš šta je. Šta god bilo, sada nema veze. Radije ću poslovati sa tobom. Da ostanemo na tome?"
<BR>&nbsp;&nbsp;&nbsp;&nbsp;&nbsp;"Ako mi kažeš za Rudija i Majka."
<BR>&nbsp;&nbsp;&nbsp;&nbsp;&nbsp;"Zaista ne znam ništa više od onoga što si ti sad rekao. To nije bila moja stvar. Pol se brinuo za sve. Sad ti meni daj jedan odgovor: Kako si našao nalazište?"
<BR>&nbsp;&nbsp;&nbsp;&nbsp;&nbsp;"Nisam", odgovorio sam. "Nemam pojma gde ih je nalazio."
<BR>&nbsp;&nbsp;&nbsp;&nbsp;&nbsp;Uspravio se.
<BR>&nbsp;&nbsp;&nbsp;&nbsp;&nbsp;"Ne verujem ti! Kamenje... odakle ti ono?"
<BR>&nbsp;&nbsp;&nbsp;&nbsp;&nbsp;"Našao sam gde je Pol sakrio jednu torbu. Ukrao sam je."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Zbog novca, naravno."
<BR>&nbsp;&nbsp;&nbsp;&nbsp;&nbsp;"Zašto si me onda lagao o tome gde si ih dobio?"
<BR>&nbsp;&nbsp;&nbsp;&nbsp;&nbsp;"Misliš da bih tek tako došao i rekao ti da su ukradeni? Sad, iako..."
<BR>&nbsp;&nbsp;&nbsp;&nbsp;&nbsp;Krenuo je napred veoma brzo, i video sam da ima veliki francuski ključ u ruci.
<BR>&nbsp;&nbsp;&nbsp;&nbsp;&nbsp;Odskočio sam unazad, i vrata su ga zakačila po ramenu kad su se zatvorila. Međutim, to ga je usporilo samo na trenutak. Probio se i opet navalio na mene. Ja sam nastavio povlačenje, padajući u odbrambeni položaj.
<BR>&nbsp;&nbsp;&nbsp;&nbsp;&nbsp;On je zamahnuo i ja sam se izmakao u stranu, udarajući ka njegovom laktu. Obojica smo promašili. Njegov povratni udarac me je tada okrznuo po ramenu, tako da je udarac kojim sam ga pogodio blizu bubrega, nakon nekoliko sekundi, bio mnogo slabiji nego što sam se nadao. Skakutao sam unazad dok je on ponovo zamahivao, i moj udarac ga je zahvatio po boku. Pao je na jedno koleno, ali je ustao pre nego što sam mu mogao prići, zamahujući ka mojoj glavi. Opet sam ustuknuo i on me je vrebao.
<BR>&nbsp;&nbsp;&nbsp;&nbsp;&nbsp;Mogao sam čuti vodu, namirisati je. Pitao sam se da li da skočim. Ipak, on je bio strašno blizu...
<BR>&nbsp;&nbsp;&nbsp;&nbsp;&nbsp;Kad je ponovo navalio, ja sam se izvio unazad i posegnuo za njegovom rukom. Uhvatio sam ga blizu lakta i držao se, kačeći prste bliže njegovom licu. Zabio se u mene tada i pao sam, još stiskajući njegovu ruku, hvatajući njegov kaiš drugom rukom. Moje rame je lupilo o zemlju, i on je bio na meni, rvući se da oslobodi ruku. Kada je uspeo da je izvuče, na trenutak se njegova težina sklonila sa mene. Otržući se, skupio sam se u loptu i udario s obe noge.
<BR>&nbsp;&nbsp;&nbsp;&nbsp;&nbsp;Pogodile su. Čuo sam ga kako je zagunđao.
<BR>&nbsp;&nbsp;&nbsp;&nbsp;&nbsp;Onda ga nije bilo.
<BR>&nbsp;&nbsp;&nbsp;&nbsp;&nbsp;Čuo sam ga kako pljuska u vodi. Takođe sam čuo udaljene glasove, koji su vikali, približavajući nam se preko ostrvceta.
<BR>&nbsp;&nbsp;&nbsp;&nbsp;&nbsp;Podigao sam se na noge i krenuo ka ivici.
<BR>&nbsp;&nbsp;&nbsp;&nbsp;&nbsp;Tada je on vrisnuo - dug, užasan, agonijski vrisak.
<BR>&nbsp;&nbsp;&nbsp;&nbsp;&nbsp;Dok sam ja stigao do ivice, prestao je.
<BR>&nbsp;&nbsp;&nbsp;&nbsp;&nbsp;Kad je Bartelm došao do mene, prestao je da ponavlja "Šta se dogodilo?" čim je pogledao dole i video blještava peraja u centru previranja. Tada je rekao "O, moj Bože!" I onda, ništa.
<BR>
<BR>&nbsp;&nbsp;&nbsp;&nbsp;&nbsp;U mojoj izjavi, kasnije, rekao sam da mi je izgledao veoma uzbuđeno kada je došao po mene, da mi je rekao da je Pol prestao da diše, da sam se ja vratio sa njim do dispanzera, ustanovio da je Pol zaista mrtav, rekao to, i pitao ga za detalje; da je dok smo pričali nekako stekao utisak da ja mislim da je njegova nebriga nekako doprinela smrti; da je postao još uzbuđeniji i konačno me napao; da smo se borili i da je pao u vodu. Što je sve, naravno, bilo tačno. Podnosilac izveštaja greši samo u izostavljenom. Izgleda da su to progutali. Otišli su. Ajkula se muvala unaokolo, možda čekajući desert, dok delfinski ljudi nisu došli i anestetizovali je i odveli. Bartelm mi je rekao da je oštećeni sonični projektor zaista mogao povremeno imati kratak spoj.
<BR>&nbsp;&nbsp;&nbsp;&nbsp;&nbsp;Tako je Pol ubio Rudija i Majka; Frenk je ubio Pola, a onda ga je i samog zadesila smrt od strane ajkule kojoj su se sada mogla pripisati i prva dva ubistva. Sa delfina je skinuta sumnja, i nije ostao niko da ga se zbog ičega privede pravdi. Izvor dijamanata bio je sada jedna od malih misterija života.
<BR>&nbsp;&nbsp;&nbsp;&nbsp;&nbsp;... I tako, nakon što su svi otišli, izjave uzete, ostaci ostataka uklonjeni - mnogo kasnije, dok je noć visila kasna, jasna, čista, sa svojim jarkim mnoštvima sparenim u svom pulsiranju sa svežim tokom Golfske struje oko stanice, sedeo sam na sklopivoj stolici na maloj verandi iza svoje kućice, ispijajući konzervu piva i gledajući zvezde kako prolaze.
<BR>&nbsp;&nbsp;&nbsp;&nbsp;&nbsp;... Trebalo je samo da udarim pečat ZAKLJUČENO na dosije u mojoj glavi.
<BR>&nbsp;&nbsp;&nbsp;&nbsp;&nbsp;Ali, ko mi je napisao poruku, poruku koja je pokrenula paklenu mašinu da štropoće?
<BR>&nbsp;&nbsp;&nbsp;&nbsp;&nbsp;Da li je to zaista bilo važno, sada kad je posao obavljen? Dok god ćute o meni...
<BR>&nbsp;&nbsp;&nbsp;&nbsp;&nbsp;Otpio sam još jedan gutljaj piva.
<BR>&nbsp;&nbsp;&nbsp;&nbsp;&nbsp;Da, bilo je, zaključio sam. Mogao bih ipak još malo pogledati unaokolo.
<BR>&nbsp;&nbsp;&nbsp;&nbsp;&nbsp;Povukao sam cigaretu i krenuo da je pripalim...
<BR>
<BR>&nbsp;&nbsp;&nbsp;&nbsp;&nbsp;Kada sam ušao u lučicu, svetla su bila upaljena. Dok sam se penjao na dok, njen glas je dopro preko zvučnika.
<BR>&nbsp;&nbsp;&nbsp;&nbsp;&nbsp;Pozdravila me je imenom - mojim pravim imenom, koje odavno nisam čuo izgovoreno - i pozvala me da uđem.
<BR>&nbsp;&nbsp;&nbsp;&nbsp;&nbsp;Krenuo sam duž doka i do prednjeg dela zgrade. Vrata su bila otškrinuta. Ušao sam.
<BR>&nbsp;&nbsp;&nbsp;&nbsp;&nbsp;Soba je bila dugačka, niska, sasvim orijentalno uređena. Ona je nosila zeleni svileni kimono. Kleknula je na pod, sa servisom za čaj postavljenim pred sebe.
<BR>&nbsp;&nbsp;&nbsp;&nbsp;&nbsp;"Molim vas uđite i sedite", rekla je.
<BR>&nbsp;&nbsp;&nbsp;&nbsp;&nbsp;Klimnuo sam glavom, izuo se, prešao sobu i seo.
<BR>&nbsp;&nbsp;&nbsp;&nbsp;&nbsp;"O-ča do dezu-ka?" upitala je.
<BR>&nbsp;&nbsp;&nbsp;&nbsp;&nbsp;"Itadakimacu."
<BR>&nbsp;&nbsp;&nbsp;&nbsp;&nbsp;Sipala je, i neko vreme smo pili čaj. Nakon druge šoljice privukao sam pepeljaru do sebe.
<BR>&nbsp;&nbsp;&nbsp;&nbsp;&nbsp;"Cigaretu?" upitao sam.
<BR>&nbsp;&nbsp;&nbsp;&nbsp;&nbsp;"Ja ne pušim", rekla je. "Ali, volela bih kad biste vi. Pokušavam da unesem što je manje moguće štetnih supstanci u svoj sistem. Pretpostavljam da je tako čitava stvar i započela."
<BR>&nbsp;&nbsp;&nbsp;&nbsp;&nbsp;Pripalio sam sebi jednu.
<BR>&nbsp;&nbsp;&nbsp;&nbsp;&nbsp;"Nikada ranije nisam sreo pravog telepatu", rekao sam, "za kojeg bih znao."
<BR>&nbsp;&nbsp;&nbsp;&nbsp;&nbsp;"Zamenila bih to za zdravo telo", rekla je, "bilo kog dana. Ne bi trebalo čak ni da bude posebno privlačno."
<BR>&nbsp;&nbsp;&nbsp;&nbsp;&nbsp;"Pretpostavljam da ne postoji stvarna potreba da postavim svoja pitanja", rekao sam.
<BR>&nbsp;&nbsp;&nbsp;&nbsp;&nbsp;"Ne", složila se, "ne, zaista. Koliko slobodne mislite da su naše volje?"
<BR>&nbsp;&nbsp;&nbsp;&nbsp;&nbsp;"Sve manje svakim danom", odgovorio sam.
<BR>&nbsp;&nbsp;&nbsp;&nbsp;&nbsp;Nasmešila se.
<BR>&nbsp;&nbsp;&nbsp;&nbsp;&nbsp;"Pitala sam to", rekla je, "zato što sam o tome mnogo razmišljala u poslednje vreme. Mislila sam na devojčicu koju sam jednom poznavala, devojčicu koja je živela u vrtu užasnog cveća. Bili su divni, i bili su tu da je čine srećnom što ih gleda. Ali nisu mogli da sakriju svoj miris od nje, a to je bio miris sažaljenja. Jer ona je bila bolesna devojčica. Tako da nisu njihove boje i oblici bili ono od čega je pobegla, već pre miris koji je malo njih znalo da ona može da oseti. Bilo je bolno stalno ga mirisati, tako da je u samoći našla nešto od mira. Da nije bilo te njene sposobnosti, ostala bi u vrtu."
<BR>&nbsp;&nbsp;&nbsp;&nbsp;&nbsp;Zastala je da otpije gutljaj čaja.
<BR>&nbsp;&nbsp;&nbsp;&nbsp;&nbsp;"Jednog dana je našla prijatelje", nastavila je, "na neočekivanom mestu. Delfin je veseo momak, srca nezakrčenog samilošću koja ponižava. Način saznanja koji ju je odvojio, koji ju je poslao daleko, ovde ju je približio. Doznala je srca, misli svojih novih prijatelja savršenije nego što ih ljudi spoznaju kod drugih ljudi. Zavolela ih je, postala deo njihove porodice."
<BR>&nbsp;&nbsp;&nbsp;&nbsp;&nbsp;Još jednom je otpila čaj, a onda sedela u tišini neko vreme, gledajući u šoljicu.
<BR>&nbsp;&nbsp;&nbsp;&nbsp;&nbsp;"Postoje velikani među njima", konačno je rekla, "kao što ste nagađali ranije. Prorok, mudrac, filozof, muzičar - nema ljudske reči koju ja znam koja bi opisala tu vrstu, ili funkciju koju vrši. Postoje, međutim, oni među njima koji pevaju snopesmu sa posebnom istančanošću i dubinom - nešto kao muzika, a ipak ne, izvučeno iz tog bezvremenog mesta u njima gde možda oni gledaju na beskrajno, a onda ga uobliče za svoje bliske. Najveći kojeg sam ikada upoznala" - zaškljocala je suglasnike visokim tonom - "nosi nešto kao Kjvalll'kje'k'kutajlll'kje'k kao ime ili titulu. Ne bih mogla da objasnim njegovu snopesmu vama ništa bolje nego što bih mogla da objasnim Mocarta nekome ko nikad nije čuo muziku. Ali kada je došlo do toga da on, na svom mestu, bude ugrožen, uradila sam ono što je moralo biti urađeno."
<BR>&nbsp;&nbsp;&nbsp;&nbsp;&nbsp;"Vidite da ja ne vidim", rekao sam, spuštajući svoju šoljicu.
<BR>&nbsp;&nbsp;&nbsp;&nbsp;&nbsp;Ona ju je ponovo napunila. "Čikčarni je sagrađen nad vodom", rekla je, i vizija mesta stigla je jasna, uznemirujuće stvarna, u moj um. "Kao to", dodala je.
<BR>&nbsp;&nbsp;&nbsp;&nbsp;&nbsp;"Ne pijem žestoka pića, ne pušim, retko uzimam lekove", rekla je. "To nije pitanje izbora. To je fiziološko pravilo koje kršim na sopstveni rizik. Ali, zašto ne bih uživala u istim stvarima koje i drugi moje vrste mogu spoznati, kao što sada uživam u toj cigareti koju pušimo?"
<BR>&nbsp;&nbsp;&nbsp;&nbsp;&nbsp;"Počinjem da vidim..."
<BR>&nbsp;&nbsp;&nbsp;&nbsp;&nbsp;"Plivajući pod ašramom noću, mogla sam uzjahati pojačane snove droga sa tog mesta, spoznati mir, sreću, užitak, i povući se ako se to pretvori u nešto drugo..."
<BR>&nbsp;&nbsp;&nbsp;&nbsp;&nbsp;"Majk..." započeo sam.
<BR>&nbsp;&nbsp;&nbsp;&nbsp;&nbsp;"Da, on me odveo Kjvalll'kje'k'kutajlll'kje'ku, ne znajući to. Tamo sam videla mesto gde su našli dijamante. Vidim da mislite da je blizu Martinika, pošto sam nedavno bila tamo. Na to vam neću odgovoriti. Videla sam tamo, međutim, takođe i ideju da se povrede delfini. Činilo se da su njih oterali sa mesta njihovog otkrića - mada im nisu i naškodili - delfini. Nekoliko puta. Našla sam da je to tako neuobičajeno da sam bila potaknuta da istražim, i saznala sam da je to bilo tačno. Mesto njihovog otkrića bilo je u području njegove pesme. On boravi u tim vodama, i drugi dolaze da ga tamo čuju. To je, u tom smislu, posebno mesto, zbog njegovog prisustva. Oni su tražili način da osiguraju svoju bezbednost kada se vrate po još kamenja", nastavila je. "Doznali su za dejstvo zvukova kita ubice u tu svrhu. Ali su nabavili i eksploziv, ukoliko se snimak pokaže nedovoljnim za period od više dana."
<BR>&nbsp;&nbsp;&nbsp;&nbsp;&nbsp;"Ona dva ubistva su se desila dok sam ja bila odsutna", rekla je. "Vi ste, u osnovi, u pravu u pogledu toga šta je učinjeno. Nisam znala da će se odigrati, niti bi moje prepričavanje Polovih misli bilo ikada prihvatljivo na bilo kom sudu. On je koristio sve na šta bi položio ruke ili um, taj čovek - ma kako malo to shvatao. Uzeo je Frenkovu teoriju, kao i njegovu ženu, naučio taman dovoljno da uz malo sreće nađe kamenje. Sreće - nje je imao dosta dugo. Naučio je taman dovoljno o delfinima da zna za efekte zvukova kita ubice, ali ne i kako bi se ponašali kada bi morali da se bore, da ubiju. A čak je i u tome imao sreće. Priču su prihvatili. Ne svi. Ali joj je dovoljno poverovano. Bio je siguran. I nameravao je da se vrati do... tog mesta. Tražila sam način da ga zaustavim. I želela sam da sa delfina bude skinuta sumnja - ali tada je to bilo od drugorazredne važnosti. Onda ste se vi pojavili, i znala sam da sam ga našla. Otišla sam do stanice noću, ispuzala na nju, ostavila vam poruku."
<BR>&nbsp;&nbsp;&nbsp;&nbsp;&nbsp;"I vi ste oštetili jedinicu za sonično emitivanje?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Uradili ste to odabravši trenutak kada ste znali da ćemo Pol i ja zajedno ići dole da je opravimo."
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"A drugo?"
<BR>&nbsp;&nbsp;&nbsp;&nbsp;&nbsp;"Da, i to. Napunila sam Polov um stvarima koje sam osetila i videla ispod ašrama u Čikčarniju."
<BR>&nbsp;&nbsp;&nbsp;&nbsp;&nbsp;"I mogli ste, takođe, da pogledate i u Frenkov um. Znali ste kako će on reagovati. Pripremili ste ubistvo!"
<BR>&nbsp;&nbsp;&nbsp;&nbsp;&nbsp;"Nisam ga prisilila da išta uradi. Zar nije njegova volja slobodna kao i naše?"
<BR>&nbsp;&nbsp;&nbsp;&nbsp;&nbsp;Pogledao sam u čaj, uznemiren tom mišlju. Progutao sam ga. Onda sam se zagledao u nju.
<BR>&nbsp;&nbsp;&nbsp;&nbsp;&nbsp;"Da ga niste kontrolisali, makar malo, blizu kraja, kada me je napao? Ili - daleko važnije - šta je sa rudimentarnijim nervnim sistemom? Da li biste mogli kontrolisati ponašanje ajkule?"
<BR>&nbsp;&nbsp;&nbsp;&nbsp;&nbsp;Ponovo mi je napunila šoljicu.
<BR>&nbsp;&nbsp;&nbsp;&nbsp;&nbsp;"Naravno da ne", rekla je.
<BR>&nbsp;&nbsp;&nbsp;&nbsp;&nbsp;Sedeli smo još jedan tih period. "Šta ste pokušali da mi uradite kada sam odlučio da nastavim sa svojom istragom?" upitao sam. "Zar niste pokušavali da mi zbunite čula i navedete me na uništenje?"
<BR>&nbsp;&nbsp;&nbsp;&nbsp;&nbsp;"Nisam", rekla je brzo. "Posmatrala sam vas da bih videla šta ćete odlučiti. Uplašili ste me svojom odlukom. Ali ono što sam uradila nije bio napad - ne, bar, u početku. Pokušala sam da vam pokažem nešto od snopesme, da vas utešim, da vas umirim. Nadala sam se da bi takav doživljaj mogao izazvati neku mentalnu alhemiju, smekšati vašu rešenost..."
<BR>&nbsp;&nbsp;&nbsp;&nbsp;&nbsp;"Propratili biste ga sugestijama u tom smislu."
<BR>&nbsp;&nbsp;&nbsp;&nbsp;&nbsp;"Da, bih. Ali ste se onda opekli i bol vas je povukao nazad. To je bilo kad sam vas napala."
<BR>&nbsp;&nbsp;&nbsp;&nbsp;&nbsp;Najednom je zvučala umorno. Ali, opet, kada se sve uzme u obzir, bio je to veoma naporan dan za nju.
<BR>&nbsp;&nbsp;&nbsp;&nbsp;&nbsp;"I tu je bila moja greška", nastavila je. "Da sam vas jednostavno pustila da nastavite, ne biste imali ništa. Ali, uočili ste neprirodnu prirodu napada. Povezali ste to sa Polovim zanosima, i pomislili ste na mene - mutanta - i na delfine i dijamante i moj nedavni put. Sve vam se to ulilo u um - a onda pretnja koju sam videla da biste ispunili: aluvijalni dijamanti i Martinik, u centralnu banku podataka. Morala sam tada da vas nazovem, da razgovaramo."
<BR>&nbsp;&nbsp;&nbsp;&nbsp;&nbsp;"Šta sada?" upitao sam. "Ni jedan sud vas nikad ne bi mogao ni za šta osuditi. Sigurni ste. Ja teško da mogu da vas osuđujem. Moje sopstvene ruke nisu čiste od krvi, kao što mora da znate. Vi ste jedina živa osoba koja zna ko sam ja, i to u meni izaziva nelagodnost. Ipak, i ja imam neka nagađanja koja se tiču stvari koje vi ne biste želeli da se znaju. Nećete pokušati da me uništite, jer znate šta bih uradio sa tim nagađanjima ako ne biste uspeli."
<BR>&nbsp;&nbsp;&nbsp;&nbsp;&nbsp;"A ja vidim da vi ne biste upotrebili svoj prsten ukoliko niste izazvani. Hvala vam. Bojala sam ga se."
<BR>&nbsp;&nbsp;&nbsp;&nbsp;&nbsp;"Čini se da smo postigli nekakvu ravnotežu."
<BR>&nbsp;&nbsp;&nbsp;&nbsp;&nbsp;"Pa, zbog čega onda oboje ne bismo zaboravili?"
<BR>&nbsp;&nbsp;&nbsp;&nbsp;&nbsp;"Mislite - da verujemo jedno drugom?"
<BR>&nbsp;&nbsp;&nbsp;&nbsp;&nbsp;"Zar je to tako neobično?"
<BR>&nbsp;&nbsp;&nbsp;&nbsp;&nbsp;"Morate priznati da vi posedujete određenu prednost u takvim stvarima."
<BR>&nbsp;&nbsp;&nbsp;&nbsp;&nbsp;"Tačno. Ali je vredna samo u ovom trenutku. Ljudi se menjaju. Ona mi ne pokazuje šta ćete misliti nekog drugog dana, na nekom drugom mestu. Vi ste u boljem položaju da to znate, jer ste poznavali sebe mnogo duže nego ja."
<BR>&nbsp;&nbsp;&nbsp;&nbsp;&nbsp;"Istina, pretpostavljam."
<BR>&nbsp;&nbsp;&nbsp;&nbsp;&nbsp;"Ja, naravno, zaista nemam šta da dobijem uništivši uzorak vaše egzistencije. Vi biste, sa druge strane, zamislivo, mogli biti podstaknuti da potražite nezabeležen izvor prihoda."
<BR>&nbsp;&nbsp;&nbsp;&nbsp;&nbsp;"To ne mogu poreći", složio sam se. "Ali, ako vam dam svoju reč, održaću je."
<BR>&nbsp;&nbsp;&nbsp;&nbsp;&nbsp;"Znam da to i mislite. Takođe znam da verujete većini stvari koje sam rekla, sa nekim rezervama."
<BR>&nbsp;&nbsp;&nbsp;&nbsp;&nbsp;Klimnuo sam potvrdno glavom.
<BR>&nbsp;&nbsp;&nbsp;&nbsp;&nbsp;"Vi ne razumete značaj Kjvalll'kje'k'kutajlll'kje'ka."
<BR>&nbsp;&nbsp;&nbsp;&nbsp;&nbsp;"Kako bih i mogao, pošto nisam ni delfin ni telepata?"
<BR>&nbsp;&nbsp;&nbsp;&nbsp;&nbsp;"Mogu li vam pokazati šta je to što se trudim da sačuvam, da odbranim?"
<BR>&nbsp;&nbsp;&nbsp;&nbsp;&nbsp;Razmišljao sam o tome neko vreme, sećajući se onih nedavnih trenutaka na stanici kada me udarila nečim iz Vilijema Džejmsa. Nisam imao načina da znam kakav bi oblik kontrole, kakvu vrstu moći bila u stanju da primeni na mene ako se složim sa nekim doživljajem u tom smislu. Međutim, ako se stvari otrgnu kontroli, ako se pojavi i najmanji osećaj petljanja sa mojim umom, sem te same stvari, znao sam za način da odmah prekinem doživljaj. Prekrstio sam ruke pred sobom, polažući dva prsta na svoj prsten.
<BR>&nbsp;&nbsp;&nbsp;&nbsp;&nbsp;"Dobro", rekao sam.
<BR>&nbsp;&nbsp;&nbsp;&nbsp;&nbsp;I tada je ponovo počelo, nešto kao muzika, pa ipak ne, neki razvoj predloga koji nije mogao biti verbalizovan, jer je njegova tvar bila od nečega što nijedan čovek nije posedovao ili osećao, jer leži van dosega ljudskih čulnih mogućnosti. Tada sam shvatio da onaj deo mene koji doživljava to ima svoje mesto privremeno u umu tvorca te izjave, da je to snopesma Kjvalll'kje'k'kutajlll'kje'ka, da sam se osvedočio/učestvovao u vanvremenskom argumentu dok je on improvizovao, orkestrirao ga, vukući čitave delove ranije konstruisanih vizija i izraza, savršene i čiste, iz sećanja tako živog da je njegov rad bio jedva razdvojiv od aktivnosti tog trenutka, i spajao ih u sveže harmonije na ritam radosti koji sam shvatao samo zaobilazno, kroz istovremeni osećaj njegovog vlastitog uživanja u činu njihovog oblikovanja.
<BR>&nbsp;&nbsp;&nbsp;&nbsp;&nbsp;Osetio sam uživanje u toj igri mislima, racionalnoj mada ne logičnoj; proces je, kao i sva umetnost, bio odgovor na nešto, mada tačno šta, nisam znao niti me zaista bilo briga; jer je bio, u sebi i od sebe, dovoljnost postojanja - i ako će mi jednog dana pružiti emocionalno oružje u vreme kada bih inače stajao nag i sam, pa, to je bila jedna od onih stvari koje niko nema prava da očekuje, pa ipak ponekad otkrije unutar prisećanja na takve fragmente postojanja koje je oblikovao poseban znalac nekom vrstom furioznog uživanja.
<BR>&nbsp;&nbsp;&nbsp;&nbsp;&nbsp;Zaboravio sam svoje sopstveno biće, odbacio svoj ograničeni raspon čula dok sam plivao u moru koje nije bilo ni tamno ni svetlo, ni oblikovano ni bezoblično, pa ipak znajući svoj put, uključen u, kako se već desilo, stalni čin te stvari koju smo odabrali da zovemo ludus i koja je bila stvaranje, uništenje i hranjenje, uobličena i beskrajno preobličavana, raštrkavana i spajana, uspinjuća i silazeća, razdvojena od svih vremenskih fenomena pa ipak sadržavajući samu osnovu vremena. Duša vremena se činilo da jesam, bezgranične mogućnosti koje ispunjavaju trenutak, okružujući i dopunjavajući maleni tok postojanja, i radostan, radostan, radostan...
<BR>&nbsp;&nbsp;&nbsp;&nbsp;&nbsp;Vrteći se, moj um je otišao, i sedeo sam, stežući svoj prsten smrti, preko puta devojčice koja je pobegla od strašnog cveća, sada odevene u vlažno zeleno i veoma, veoma blede.
<BR>&nbsp;&nbsp;&nbsp;&nbsp;&nbsp;"O-ča do dezu-ka?" upitala je.
<BR>&nbsp;&nbsp;&nbsp;&nbsp;&nbsp;"Itadakimacu."
<BR>&nbsp;&nbsp;&nbsp;&nbsp;&nbsp;Sipala je. Želeo sam da posegnem i dotaknem joj ruku, ali sam umesto toga podigao šoljicu i pio iz nje.
<BR>&nbsp;&nbsp;&nbsp;&nbsp;&nbsp;Imala je moj odgovor, naravno. Znala ga je.
<BR>&nbsp;&nbsp;&nbsp;&nbsp;&nbsp;Ali je progovorila, nakon nekog vremena. "Kada moj čas dođe - ko zna koliko uskoro? - ja ću otići k njemu" rekla je. "Biću tamo, sa Kjvalll'kje'k'kutajlll'kje'kom. Ko zna da li ću možda nastaviti, kao sećanje možda, u tom vanvremenskom mestu, kao deo snopesme? Ali se osećam delom nje i sada."
<BR>&nbsp;&nbsp;&nbsp;&nbsp;&nbsp;"Ja..."
<BR>&nbsp;&nbsp;&nbsp;&nbsp;&nbsp;Podigla je ruku. Završili smo čaj u tišini.
<BR>&nbsp;&nbsp;&nbsp;&nbsp;&nbsp;Nisam zaista želeo da odem tada, ali sam znao da moram.
<BR>
<BR>&nbsp;&nbsp;&nbsp;&nbsp;&nbsp;Bilo je toliko stvari koje sam mogao reći, pomislio sam, dok sam se na Izabeli vraćao do Stanice Jedan, svoje torbe dijamanata, i svih ostalih stvari i ljudi koje sam ostavio za sobom, čekajući me da ih dodirnem ili govorim sa njima.
<BR>&nbsp;&nbsp;&nbsp;&nbsp;&nbsp;Ali onda, razmišljao sam, najbolje reči su često one koje ostanu neizrečene.
</P></TD></TR></TABLE>
<P class="next">
<A HREF=p5.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
