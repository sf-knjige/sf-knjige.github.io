<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>ČOVEK KOJI JE PRODAO MESEC
<P>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;"Moraš mi verovati, Džordže!"
<BR>&nbsp;&nbsp;&nbsp;&nbsp;&nbsp;Na ovu izjavu svog partnera, Džordž Strong uzdahnu. "Delose, zašto ne odustaneš? Tu pesmu pevaš već godinama. Ljudi će jednog dana možda stići na Mesec, mada ja u to sumnjam. U svakom slučaju, ti i ja to nećemo doživeti. Gubitak energetskog satelita definitivno je zbrisao tu mogućnost za našu generaciju."
<BR>&nbsp;&nbsp;&nbsp;&nbsp;&nbsp;Di Di Hariman stade brundati. "Naravno da nećemo doživeti, ukoliko budemo samo sedeli na svojim debelim zadnjicama i ne budemo činili ništa da se to i ostvari... Ali, mi ipak možemo učiniti da do toga dođe!"
<BR>&nbsp;&nbsp;&nbsp;&nbsp;&nbsp;"Pitanje broj jedan: 'Kako'? I pitanje broj dva: 'Zbog čega'?"
<BR>&nbsp;&nbsp;&nbsp;&nbsp;&nbsp;"Zbog čega? Čuj, ovaj čovek pita 'zbog čega'? Džordže, ima li ičeg drugog u toj tvojoj duši, osim računica i dividendi? Da li si ikad seo s nekom devojkom, u blagoj letnjoj noći, i zagledao se u Mesec i upitao se čega li tamo ima?"
<BR>&nbsp;&nbsp;&nbsp;&nbsp;&nbsp;"Jesam... jednom. I prehladio se."
<BR>&nbsp;&nbsp;&nbsp;&nbsp;&nbsp;Hariman sa uzdahom upita Svevišnjeg zbog čega ga je predao u ruke Filistincima, pa se ponovo obrati svom partneru. "Mogao bih ti odgovoriti zbog čega - zbog čega, zaista - ali ti to ne bi razumeo. Želeo bi da znaš zbog čega, u smislu nečeg zvečećeg, je li tako? Želeo bi, je li tako, da čuješ kakvu bi zaradu na tome mogli ostvariti Hariman & Strong, i Harriman Enterprises?"
<BR>&nbsp;&nbsp;&nbsp;&nbsp;&nbsp;"Baš tako", priznade Strong, " i nemoj mi turati pod nos nikakve priče o turizmu i basnoslovnim mesečevim draguljima. Toga mi je već preko glave."
<BR>&nbsp;&nbsp;&nbsp;&nbsp;&nbsp;"Tražiš od mene da te zaspem ciframa o jednoj sasvim novoj vrsti poduhvata, i sam znajući da to nisam u stanju. Bilo bi to kao da tražiš od braće Rajt, iz Kiti Hoka, da ti saopšte koliko će, proizvodeći avione, jednog dana Kertis-Rajt korporacija namlatiti para. Objasniću ti to na drugi način. Nisi želeo da uđemo u onaj posao sa plastičnim kućama, je li tako? Da je bilo po tvome, i dan-danji bismo bili u Kanzas Sitiju, parcelišući pašnjake i dajući ih u zakup."
<BR>&nbsp;&nbsp;&nbsp;&nbsp;&nbsp;Strong sleže ramenima.
<BR>&nbsp;&nbsp;&nbsp;&nbsp;&nbsp;"A koliko je firma New World Homes do danas zaradila?"
<BR>&nbsp;&nbsp;&nbsp;&nbsp;&nbsp;Strong je delovao odsutno, dok je primenjivao talenat koji beše uneo u to partnerstvo. "Ovaj... 172,946.004 dolara i šezdeset dva centa - po odbitku poreza, na kraju prve fiskalne godine. Približna procena, ukupno do danas..."
<BR>&nbsp;&nbsp;&nbsp;&nbsp;&nbsp;"Nije važno! Koliki je naš udeo u svemu tome?"
<BR>&nbsp;&nbsp;&nbsp;&nbsp;&nbsp;"Pa, ovaj, zajedničko preduzeće, izuzimajući deo koji si ti lično preuzeo i kasnije ga meni prodao, u istom tom razdoblju profitiralo je od New World Homesa 13,010.437 dolara i dvadeset centi, bez ličnih poreza. Delose, ta dvostruka oporezivanja moraju prestati. Oporezivanje štediša najsigurniji je put da ova zemlja ode pravo u..."
<BR>&nbsp;&nbsp;&nbsp;&nbsp;&nbsp;"Ostavi to sada! A koliko su nam doneli Skyblast Freight i Antipodes Transways?"
<BR>&nbsp;&nbsp;&nbsp;&nbsp;&nbsp;Strong na brzinu sračuna.
<BR>&nbsp;&nbsp;&nbsp;&nbsp;&nbsp;"A koliko mi je samo muke trebalo da te nagovorim da odvojiš neku paru za kupovinu kontrole nad patentom za gorivo! Govorio si da su rakete prolazna moda!"
<BR>&nbsp;&nbsp;&nbsp;&nbsp;&nbsp;"Imali smo sreće", usprotivi se Strong. "Niko nije mogao predvideti da će u Australiji doći do tog velikog uranijumskog buma. Bez toga, posao sa vazdušnim transportom odveo bi nas u čist gubitak. Kad smo već kod toga, isto bi se dogodilo i sa New World Homesom, da nisu procvetali ti novi gradovi i obezbedili nam tržište van postojećih standarda gradnje."
<BR>&nbsp;&nbsp;&nbsp;&nbsp;&nbsp;"Gluposti! Brzi prevoz bi se isplatio; uvek je tako bilo. A što se New World Homesa tiče, i tu je sve jasno: ako deset miliona porodica ima potrebu za novim kućama, a mi ih im nudimo jeftino, onda će ih oni i kupiti; neće dozvoliti da ih neki standardi gradnje u tome spreče, ne bar za stalno. Igrali smo na sigurno. Razmisli, Džordže: na kojim smo poslovima zaradili, a na kojima izgubili novac? Sve moje uvrnute ideje donele su nam pare, je li tako? A gubili smo na sigurnim, tobože pouzdanim investicijama."
<BR>&nbsp;&nbsp;&nbsp;&nbsp;&nbsp;"I na takvim poslovima zaradili smo dosta para", usprotivi se Strong.
<BR>&nbsp;&nbsp;&nbsp;&nbsp;&nbsp;"Ali, ne i dovoljno da bismo, recimo, isplatili tvoju jahtu. Budi pošten, Džordže! Andes Development Company, patent integracionog pantografa, sve te moje šašave zamisli u koje jedva da sam uspeo da te uvučem - na kraju su se ipak isplatile."
<BR>&nbsp;&nbsp;&nbsp;&nbsp;&nbsp;"Samo ja znam koliko sam krvi propljuvao dok se nisu isplatile", progunđa Strong.
<BR>&nbsp;&nbsp;&nbsp;&nbsp;&nbsp;"Zato i jesmo partneri... Moje je da zverku uhvatim za rep, a tvoje da je ukrotiš i nateraš da radi za nas. A sada, krećemo na Mesec, i ti treba da se postaraš da se i to isplati."
<BR>&nbsp;&nbsp;&nbsp;&nbsp;&nbsp;"Govori samo u svoje ime. Ja ne idem na Mesec."
<BR>&nbsp;&nbsp;&nbsp;&nbsp;&nbsp;"A ja idem!"
<BR>&nbsp;&nbsp;&nbsp;&nbsp;&nbsp;"Hmmm... Delose, čak i ako se složimo da se smo obogatili oslanjajući se na tvoju intuiciju, jasno je kao dan da ćeš, nastaviš li da se kockaš, izgubiti sve, do poslednje košulje. Postoji jedna stara poslovica o krčagu koji je, jedan put previše, pošao na vrelo."
<BR>&nbsp;&nbsp;&nbsp;&nbsp;&nbsp;"Do đavola, Džordže... Idem na Mesec! Ukoliko ne želiš da me podržiš, razdvojmo se i ja ću sam ući u posao."
<BR>&nbsp;&nbsp;&nbsp;&nbsp;&nbsp;Strong zadobova prstima po stolu. "Pa, Delose, nije bilo ni pomena o tome da te neću podržati."
<BR>&nbsp;&nbsp;&nbsp;&nbsp;&nbsp;"Baci udicu, ili diži ruke od pecanja. Sada je prilika, i ja sam već doneo odluku. Biću prvi čovek na Mesecu."
<BR>&nbsp;&nbsp;&nbsp;&nbsp;&nbsp;"Dobro... A sada, da krenemo. Zakasnićemo na sastanak."
<BR>
<BR>&nbsp;&nbsp;&nbsp;&nbsp;&nbsp;Dok su izlazili iz zajedničke kancelarije, uviđavni Strong, vodeći računa o svakoj pari, ne propusti da pogasi svetla. Hariman ga beše hiljadama puta gledao kako to čini; ali, sada je prvi put to i zapazio. "Džordže, šta misliš o automatu koji gasi svetlo čim se prostorija napusti?"
<BR>&nbsp;&nbsp;&nbsp;&nbsp;&nbsp;"Hmmm... A šta ako neko iziđe, a neko ostane u prostoriji?"
<BR>&nbsp;&nbsp;&nbsp;&nbsp;&nbsp;"Pa... moglo bi se podesiti da se ne gasi ukoliko neko ostane u prostoriji. Na primer, prekidač osetljiv na toplotu ljudskog tela."
<BR>&nbsp;&nbsp;&nbsp;&nbsp;&nbsp;"Previše skupo i previše komplikovano."
<BR>&nbsp;&nbsp;&nbsp;&nbsp;&nbsp;"Ne mora da bude. Spomenući ideju Fergasonovoj, pa neka se ona njome pozabavi. Prekidač ne sme biti veći od sadašnjeg, i mora biti dovoljno jeftin da ga pokrije godišnja ušteda u električnoj energiji."
<BR>&nbsp;&nbsp;&nbsp;&nbsp;&nbsp;"A kako bi funkcionisao?"
<BR>&nbsp;&nbsp;&nbsp;&nbsp;&nbsp;"Otkud ja znam? Nisam inženjer. To je pitanje za Fergasonovu i ostale učene gospe."
<BR>&nbsp;&nbsp;&nbsp;&nbsp;&nbsp;Strong se i dalje protivio. "Neće proći. Gašenje svetla pri izlasku iz prostorije stvar je navike. Ja je imam, ti je nemaš. Ako čovek nema takvu naviku, ne možeš ga zainteresovati za takav prekidač."
<BR>&nbsp;&nbsp;&nbsp;&nbsp;&nbsp;"Zainteresovaće se, ako i dalje bude ograničenja u potrošnji električne energije. Znaš da već sada vlada nestašica, a biće i gore."
<BR>&nbsp;&nbsp;&nbsp;&nbsp;&nbsp;"To je samo privremeno. Već na ovom sastanku to će se razrešiti."
<BR>&nbsp;&nbsp;&nbsp;&nbsp;&nbsp;"Džordže, ništa na ovom svetu nije toliko stalno kao privremenost. Prekidač će se sigurno isplatiti."
<BR>&nbsp;&nbsp;&nbsp;&nbsp;&nbsp;Strong uze beležnicu i pisaljku. "Porazgovaraću sutra o tome sa Fergasonovom."
<BR>&nbsp;&nbsp;&nbsp;&nbsp;&nbsp;Već sledećeg trenutka Hariman zaboravi na čitavu stvar, da je se više nikad ne seti. Pošto su stigli na krov, on rukom pozva taksi i okrenu se prema Strongu. "Koliko bismo mogli skupiti, ukoliko prodamo naše akcije Roadwaysa, Belt Transport Corporationa... pa čak i, da, New World Homesa?"
<BR>&nbsp;&nbsp;&nbsp;&nbsp;&nbsp;"A? Jesi li načisto pošašavio?"
<BR>&nbsp;&nbsp;&nbsp;&nbsp;&nbsp;"Možda. Ali, biće mi potreban sav novac koji možeš iscediti. Od Roadwaysa i Belt Transporta ionako više nemamo naročite vajde. Trebalo je da ih se i ranije otarasimo."
<BR>&nbsp;&nbsp;&nbsp;&nbsp;&nbsp;"Zaista si pošašavio! Pa, to su bili jedini istinski pouzdani poslovi u koje si se sam upustio."
<BR>&nbsp;&nbsp;&nbsp;&nbsp;&nbsp;"Ipak, nisu bili tako pouzdani kada sam u njih kretao. Veruj mi, Džordže, gradovi iznikli pokraj puteva nalaze se na izdisaju, baš kao i nekad železnica. Kroz stotinu godina, na čitavom ovom kontinentu neće više biti ni jednog jedinog. Džordže, koja je osnovna formula za pravljenje para?"
<BR>&nbsp;&nbsp;&nbsp;&nbsp;&nbsp;"Kupi jeftino, prodaj skupo."
<BR>&nbsp;&nbsp;&nbsp;&nbsp;&nbsp;"To je tek polovina...tvoja polovina. Mi moramo da naslutimo kojim će se smerom stvari uputiti, malo ih pogurati, i sve vreme ostati čvrsto na tlu. Likvidiraj sve to, Džordže; biće mi potreban novac za dalje operacije." Taksi stiže, i oni se ukrcaše i poleteše.
<BR>&nbsp;&nbsp;&nbsp;&nbsp;&nbsp;Taksi ih spusti na krov Hemisphere Power Buildinga, i oni se uputiše u prostorije energetske korporacije - onoliko duboko pod zemljom kolika je bila i visina čitavog zdanja; još i u to doba, uprkos godinama mira, veliki magnati voleli su da borave na mestima srazmerno bezbednim od atomskih bombi. Prostorije, naravno, nisu nalikovale atomskom skloništu; više su delovale kao luksuzni apartman na vrhu krova, sa 'vidikovcem' iza sedišta predsedavajućeg, koji je krajnje uverljivo, u stereo-tehnici, prenosio pogled sa vrha zdanja.
<BR>&nbsp;&nbsp;&nbsp;&nbsp;&nbsp;Ostali direktori već su bili na okupu. Dikson im klimnu glavom kada su ušli, pa baci kratak pogled na sat na svom prstu. "Pa, gospodo, naš nestašni dečak je stigao, te možemo da počnemo." On sede na mesto predsedavajućeg i zamoli za tišinu.
<BR>&nbsp;&nbsp;&nbsp;&nbsp;&nbsp;"Kao i obično, zapisnik sa prošlog sastanka je pred vama. Dajte znak, kada budete spremni." Hariman baci brz pogled na zabeleške pred sobom i gotovo istog časa pritisnu dugme na stolu; na njegovom mestu odmah bljesnu zelena sijaličica. Velika većina direktora učini isto.
<BR>&nbsp;&nbsp;&nbsp;&nbsp;&nbsp;"Ko još okleva?" upita Hariman i pogleda unaokolo. "Ah, ti, Džordže. hajde, mrdni malo."
<BR>&nbsp;&nbsp;&nbsp;&nbsp;&nbsp;"Želeo bih samo da proverim brojke", odvrati njegov partner mrzovoljno, pa i on pritisnu dugme. Jedna nešto veća sijaličica bljesnu kraj predsednika Diksona, koji potom pritisnu dugme; na prozirnoj tablici ispred njega ukaza se oznaka SNIMA SE.
<BR>&nbsp;&nbsp;&nbsp;&nbsp;&nbsp;"Izveštaj o radu", reče Dikson i pritisnu drugo dugme. Začu se ženski glas, koji kao da je dolazio niotkuda. Hariman je pratio izveštaj, čitajući sa sledećeg lista papira što su stajali pred njim. U pogonu je trenutno bilo trinaest energetskih centrala tipa Kiri, pet više nego prilikom poslednjeg sastanka. Saskehana i Čarlston behu nadoknadile energiju prethodno pozajmljenu od Atlantic Roadcotyja, i transportne trake u tom gradu kretale su se sada normalnom brzinom. Moglo se očekivati da će traka Čikago-Anđeles tokom sledeće dve nedelje takođe postići punu brzinu. Energija će i dalje biti pod ograničenjem, ali kriza beše minula.
<BR>&nbsp;&nbsp;&nbsp;&nbsp;&nbsp;Sve je to bilo vrlo zanimljivo, ali van neposrednog Harimanovog interesovanja. Energetska kriza, izazvana eksplozijom energetskog satelita, bila je zadovoljavajuće razrešena - što je, svakako, bilo dobro, ali je Harimanu jedino važna bila činjenica da je zamisao o interplanetarnom putovanju time zadobila udarac od kojeg teško da će se oporaviti.
<BR>&nbsp;&nbsp;&nbsp;&nbsp;&nbsp;Kada je, tri godine pre toga, bilo otkriveno Harper-Eriksonovo veštačko izotopsko gorivo, činilo se da je, pored rešavanja dileme o korišćenju krajnje opasnog energetskog izvora - od koga je bez ostatka zavisio ekonomski opstanak čitavog kontinenta - bilo pronađeno i jedinstveno sredstvo koje će omogućiti i interplanetarne letove.
<BR>&nbsp;&nbsp;&nbsp;&nbsp;&nbsp;'Hrpa' iz reaktora u Arizoni bila je smeštena u jednu od najvećih raketa Antipoda, pri čemu je kao pogonsko gorivo služilo izotopsko gorivo što ga je proizvodila sama 'hrpa', te je sve to potom bilo smešteno u orbitu oko Zemlje. Jedna znatno manja raketa saobraćala je između satelita i Zemlje, snabdevajući posadu satelita svim potrepštinama i prenoseći natrag sintetičko radijaciono gorivo za uvek energije gladnu zemaljsku tehnologiju.
<BR>&nbsp;&nbsp;&nbsp;&nbsp;&nbsp;Kao jedan od direktora energetske korporacije, Hariman beše podržao izgradnju energetskog satelita - iako iz sasvim ličnih, sebičnih razloga: nadao se, naime, da će svoj brod za Mesec moći da opskrbi gorivom proizvedenim na satelitu i da tako, gotovo trenutno, ostvari put na Mesec. Nije čak ni pokušao da Ministarstvo odbrane trgne iz njegove učmalosti, nije želeo nikakvu pomoć vlade - posao je bio sigran, svako se mogao u njega upustiti - i Hariman je to i nameravao da učini. Brod je već imao, a uskoro će imati i gorivo.
<BR>&nbsp;&nbsp;&nbsp;&nbsp;&nbsp;Brod je bio transporter sa njegove vlastite linije za Antipode; njegovi motori sa hemijskim gorivom bili su zamenjeni, a krila uklonjena. Čekao je, spreman da primi gorivo; nekadašji Brizbejn bio je prekršten u Santa Mariju.
<BR>&nbsp;&nbsp;&nbsp;&nbsp;&nbsp;Međutim, gorivo je sporo priticalo. Najpre ga je bilo potrebno obezbediti u dovoljnoj količini za samu raketu; potom su na redu bile potrebe za racionisanu potrošnju na Zemlji - a te su potrebe za energijom rasle znatno brže no što ju je reaktor na satelitu mogao proizvoditi. Korporacija je bila daleko i od same pomisli da ga snabde gorivom za 'beskorisni' put na Mesec; bila se, zapravo, usredsredila na manje delatne, niskotoplotne uranijumove soli i tešku vodu, i na energetske 'hrpe' tipa Kiri kao i neposrednog korišćenja uranijuma zarad rastućih potreba za energijom na Zemlji, umesto da izgradi i pošalje u orbitu još satelita.
<BR>&nbsp;&nbsp;&nbsp;&nbsp;&nbsp;Na žalost, 'hrpe' tipa Kiri nisu bile u mogućnosti da stvore burne reakcije nalik onima u unutrašnjosti zvezda, neophodne za stvaranje goriva za brodove na atomski pogon. Hariman se stoga teška srca pomirio sa saznanjem da će morati da pribegne političkom pritisku, kako bi iznudio prioritet u dobijanju goriva za Santa Mariju.
<BR>&nbsp;&nbsp;&nbsp;&nbsp;&nbsp;A onda je energetski satelit eksplodirao.
<BR>
<BR>&nbsp;&nbsp;&nbsp;&nbsp;&nbsp;Iz takvih razmišljanja trgao ga je Diksonov glas. "Izveštaj o radu, gospodo, čini se zadovoljavajućim. Ukoliko nema primedbi, smatraće se usvojenim i biće arhiviran. Sigurno ste zapazili da ćemo u narednih devedeset dana postići energetski nivo koji smo imali pre no što smo bili prinuđeni da zatvorimo reaktor u Arizoni."
<BR>&nbsp;&nbsp;&nbsp;&nbsp;&nbsp;"Ali smo i bez zaliha za buduće potrebe", oglasi se Hariman. "Dok smo mi ovde samo sedeli, još se mnogo novih beba rodilo."
<BR>&nbsp;&nbsp;&nbsp;&nbsp;&nbsp;"Je li to primedba na izveštaj, Di Di?"
<BR>&nbsp;&nbsp;&nbsp;&nbsp;&nbsp;"Nije."
<BR>&nbsp;&nbsp;&nbsp;&nbsp;&nbsp;"U redu. A sada izveštaj o promocijama i propagandi... Dozvolite mi, gospodo, da vam skrenem pažnju na njegovu prvu tačku. Potpredsednik za to zadužen nudi plan renti, beneficija, stipendija i tako dalje, za porodice osoblja na energetskom satelitu, kao i pilota Harona; pogledajte dodatak C."
<BR>&nbsp;&nbsp;&nbsp;&nbsp;&nbsp;Jedan od direktora, koji je sedeo preko puta Harimana - Fineas Morgan, predsednik kompanije preradu hrane, Cuisine, Incorporated - odmah se usprotivi. "Šta to treba da znači, Ede? Za žaljenje je, naravno, što su ti ljudi postradali, ali, davali smo im izuzetno visoke plate i obezbedili im maksimalno osiguranje. Čemu još i ovo milosrđe?"
<BR>&nbsp;&nbsp;&nbsp;&nbsp;&nbsp;"Neka bude", promrmlja Hariman. "To su sitnice. 'Ne kolji koku koja nosi jaja.'"
<BR>&nbsp;&nbsp;&nbsp;&nbsp;&nbsp;"Ja baš ne bih 'sitnicom' nazivao devet stotina hiljadarki", bunio se Morgan i dalje.
<BR>&nbsp;&nbsp;&nbsp;&nbsp;&nbsp;"Trenutak, gospodo..." Bio je to potpredsednik zadužen za promocije i publicitet, i sam jedan od direktora. "Ukoliko pažljivije pogledate, gospodine Morgan, videćete da se osamdeset pet odsto naznačene sume daje kao poklon - sa odgovarajućim publicitetom."
<BR>&nbsp;&nbsp;&nbsp;&nbsp;&nbsp;Morgan se zagleda u brojke. "Oh... Zašto to niste odmah rekli? Pa, mislim da se ti pokloni mogu smatrati neizbežnim troškovima poslovanja... Ali, svejedno, ipak je to loš presedan."
<BR>&nbsp;&nbsp;&nbsp;&nbsp;&nbsp;"Bez toga, nemamo ničeg sa čim bismo mogli izići pred javost."
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;Dikson lukavo kucnu pisaljkom. "Gospodin Hariman se saglašava... Molim da se i ostali izjasne." Zelene sijaličice ponovo zasvetlucaše; čak i Morgan, posle kraćeg oklevanja, dade svoj pristanak. "I sledeća tačka ima veze sa prethodnom", nastavi Dikson. "Izvesna gospođa... ovaj, Garfild, optužila nas je preko svog advokata da smo odgovorni za urođenu obogaljenost njenog četvrtog deteta. Prema njenim navodima, njeno četvrto dete rođeno je u trenutku eksplozije satelita, i ona sama nalazila se na uporedniku tačno ispod satelita. Gospođa Garfild obratila se sudu, tražeći odštetu od pola miliona."
<BR>&nbsp;&nbsp;&nbsp;&nbsp;&nbsp;Morgan pogleda Harimana. "Delose, pretpostavljam da ćeš reći da se o ovome nagodimo izvan suda."
<BR>&nbsp;&nbsp;&nbsp;&nbsp;&nbsp;"Ne budi lud. Borićemo se."
<BR>&nbsp;&nbsp;&nbsp;&nbsp;&nbsp;Dikson iznenađeno pogleda unaokolo. "Zbog čega, Di Di? Po meni, mogli bismo to srediti sa deset do petnaest hiljada, i to sam bio spreman i da preporučim. Pomalo smo iznenađen što je pravno odeljenje to uopšte prosledilo odeljenju za propagandu."
<BR>&nbsp;&nbsp;&nbsp;&nbsp;&nbsp;"Sasvim je jasno zbog čega; stvar je nabijena eksplozivom. Ipak, moramo se boriti, bez obzira na loš publicitet. Ovo nema sličnosti sa poslednjim slučajem; gospođa Garfild i njeno derište nisu naši ljudi. I najveće budale znaju da, pri rođenju, radioaktivno zračenje ne može uticati na bebe; u najmanju ruku, neophodno je da klica bude zasejana u prethodnoj generaciji. Kao treće, ako sada popustimo, u buduće će nas terati na sud za svako izleženo dvožumancno jaje. Ovo zahteva najenergičniju odbranu, i ni jedan jedini cent ne smemo dati da bismo se nagodili."
<BR>&nbsp;&nbsp;&nbsp;&nbsp;&nbsp;"To bi nas moglo skupo stajati", primeti Dikson.
<BR>&nbsp;&nbsp;&nbsp;&nbsp;&nbsp;"Biće još skuplje ukoliko se ne budemo borili. Ukoliko budemo morali, potkupićemo i sudiju."
<BR>&nbsp;&nbsp;&nbsp;&nbsp;&nbsp;Šef publiciteta nešto došapnu Diksonu, a onda se glasno izjasni. "Ja podržavam stav g. Harimana. To je i preporuka mog odeljenja."
<BR>&nbsp;&nbsp;&nbsp;&nbsp;&nbsp;Predlog je bio usvojen. "Sledeća tačka", nastavi Dikson, "predstavlja čitav niz sličnih zahteva, prouzrokovanih usporavanjem putnih traka kako bi se preraspodelila energija za vreme krize. Navode se poslovni gubici, traćenje vremena, štete ove ili one vrste, ali, u suštini, svi se oni svode na isto. Najosetljivija je, kako se čini, tužba jednog deoničara koji tvrdi da su Roadways i ova kompanija do te mere međupovezani, da odluka o preraspodeli energije nije bila u interesu deoničara Roadwaysa. Delose, to je tvoje područje; želiš li reč?"
<BR>&nbsp;&nbsp;&nbsp;&nbsp;&nbsp;"Odbaci sve zahteve."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"U pitanju su ćorci. Ova korporacija nije za to odgovorna; ja sam se postarao da Roadways od svoje volje prodaje energiju, jer sam sve ovo predvideo. Pored toga, ni rukovodstva nisu međusobno povezana; ne, bar, na papiru. Odatle i ti ćorci. Odbaci ih sve - jer, na svaku tužbu ovde, Roadways ih ima desetak. Potući ćemo ih."
<BR>&nbsp;&nbsp;&nbsp;&nbsp;&nbsp;"Šta te čini tako sigurnim?"
<BR>&nbsp;&nbsp;&nbsp;&nbsp;&nbsp;"Pa..." Hariman se zavali unazad i prebaci nogu preko doručja svoje naslonjače. "Pre mnogo godina bio sam potrčko u Western Unionu. Dok sam čekao po kancelarijama, čitao sam sve što bi mi dopalo ruku, uključujući i ugovore na poleđini obrazaca za telegrame. Sećate ih se? Obično bi ti obrasci stizali u obliku velikih blokova od žute hartije, i ispisujući poruku na prednjoj strani obrasca, istovremeno ste prihvatali i pravila odštampana sitnim slovima na poleđini - samo što većina ljudi toga nije bila svesna. Znate li na šta su ta pravila-ugovori obavezivali kompaniju?"
<BR>&nbsp;&nbsp;&nbsp;&nbsp;&nbsp;"Pa, pretpostavljam da isporuči telegram."
<BR>&nbsp;&nbsp;&nbsp;&nbsp;&nbsp;"Baš ništa! Kompanija je obećavala da će pokušati da dostavi telegram, kamiljim karavanom ili na leđima puža, ili na bilo koji sličan aerodinamičan način ako je to moguće, ali, u slučaju neuspeha, odricala se vlastite odgovornosti. Čitao sam to toliko puta, dok tekst nisam naučio napamet. Bilo je to najslađe parčence proze na koje ikad bejah nabasao. Od tada, sve svoje ugovore zasnivam na istom načelu. Ko god podigne tužbu protiv Roadwaysa, veoma će se brzo osvedočiti da to ne može učiniti na temelju pozivanja na izgubljeno vreme - jer, naprosto, vreme ne predstavlja faktor od ikakvog značaja. U slučaju potpunog neispunjenja preuzetih obaveza - što se do sada još nije dogodilo - Roadways je finansijski odgovoran samo za vrednost tereta ili cenu prevozne karte. Kažem vam, odbacite te zahteve."
<BR>&nbsp;&nbsp;&nbsp;&nbsp;&nbsp;Morgan ustade. "Di Di, pretpostavimo da noćas krenem pokretnom putnom trakom do moje vikendice, i da usled bilo kakvog kvara ne stignem tamo do sutra izjutra. Hoćeš li da kažeš da Roadways za to uopšte nije odgovoran?"
<BR>&nbsp;&nbsp;&nbsp;&nbsp;&nbsp;Hariman se iskezi. "Roadways neće biti odgovoran čak i ako ti se put toliko oduži da te snađe smrt od gladi. Stoga, bolje se posluži svojim helikopterom." On se okrenu prema Diksonu. "Predlažem da odbijemo sve tužbe i pustimo da Roadways vadi kestenje iz vatre za nas."
<BR>
<BR>&nbsp;&nbsp;&nbsp;&nbsp;&nbsp;"Pošto je utvrđeni dnevni red iscrpljen", saopšti Dikson malo kasnije, "predviđeno je malo vremena i za našeg kolegu, g. Harimana, koji će nam govoriti o temi po svom izboru. Samu temu nam nije najavio, ali ga možemo saslušati - osim ukoliko niste raspoloženi da sednicu odmah okončamo."
<BR>&nbsp;&nbsp;&nbsp;&nbsp;&nbsp;Morgan mrgodno pogleda Harimana. "Ja sam za to da sednicu odmah završimo."
<BR>&nbsp;&nbsp;&nbsp;&nbsp;&nbsp;Hariman mu se nasmeši. "I ja sam za to, ali samo zato da vas ostavim da crkavate od radoznalosti." Ostali se, međutim, složiše da se Harimanu ipak omogući da govori, i ovaj ustade.
<BR>&nbsp;&nbsp;&nbsp;&nbsp;&nbsp;"Gospodine predsedniče, prijatelji..." Pogled mu zape za Morgana. "... i saradnici. Kao što vam je već poznato, zainteresovan sam za svemirske letove."
<BR>&nbsp;&nbsp;&nbsp;&nbsp;&nbsp;Dikson ga oštro pogleda. "Delose, nemoj opet počinjati s tim! Da nisam predsedavajući, ja bih sad tražio da zaključimo sednicu."
<BR>&nbsp;&nbsp;&nbsp;&nbsp;&nbsp;"Da, opet o tome", primeti Hariman. "Još ovog puta, i više o tome neću ni reč prozboriti. Dakle, saslušajte me. Pre tri godine, kada smo se sakupili radi prebacivanja reaktora iz Arizone u svemir, činilo se da smo na domak rešenja za svemirske letove. Neki od vas priključili su mi se u osnovanju Spaceways Incorporated, u cilju eksperimentisanja, istraživanja - i eksploatacije.
<BR>&nbsp;&nbsp;&nbsp;&nbsp;&nbsp;Činilo se da će i svemir biti osvojen: rakete koje bi mogle dopreti u Zemljinu orbitu mogle bi, isto tako, uz mala prilagođavanja, stići i do Meseca - a odatle i do bilo koje druge tačke! Radilo se samo o tome da li to zaista i hoćemo. Preostali problemi bili su finansijske - i političke naravi.
<BR>&nbsp;&nbsp;&nbsp;&nbsp;&nbsp;U stvari, suštinski tehnološki problemi svemirskih letova bili su rešeni u godinama neposredno posle Drugog svetskog rata. I, od tada, osvajanje svemira dugo je vremena bilo pitanje novca i politike. Činilo se, odista, da ga je Harper-Eriksonov proces, koji se odigrava u raketi što kruži oko Zemlje i proizvodi ekonomski isplativo gorivo, učinio toliko bliskim, da se nisam usprotivio kada su prve količine goriva iz svemira bile korišćene isključivo za energetska postrojenja ovde dole na Zemlji."
<BR>&nbsp;&nbsp;&nbsp;&nbsp;&nbsp;On pogleda unaokolo. "Ipak, nije trebalo da se držim po strani. Trebalo je da se oglasim i izvršim pritisak, i da vam svima idem na živce do te mere da se složite da mi date gorivo, samo da biste me se otresli. Kako danas stvari stoje, čini mi se da smo propustili najbolju priliku. Satelita više nema; izvora energije više nema. Nema čak ni raketnog transportera. Tamo smo gde smo se nalazili otprilike 1950. godine. Prema tome..."
<BR>&nbsp;&nbsp;&nbsp;&nbsp;&nbsp;On ponovo zastade. "Prema tome, predlažem da izgradimo svemirski brod i pošaljemo ga na Mesec!"
<BR>&nbsp;&nbsp;&nbsp;&nbsp;&nbsp;Dikson prvi prekide tišinu. "Delose, jesi li sasvim otkačio? Pa, upravo si rekao da to više nije moguće... A sada, opet, predlažš da izgradimo taj brod."
<BR>&nbsp;&nbsp;&nbsp;&nbsp;&nbsp;"Nisam rekao da je nemoguće; samo sam rekao da smo propustili najbolju priliku. Međutim, sada se nalazimo pred imperativom svemirskih letova. Zemlja je iz dana u dan sve naseljenija. Uprkos svem tehnološkom napretku, dnevna proizvodnja hrane na ovoj planeti danas je za trideset procenata manja nego što je bila pre trideset godina. Svakog minuta dobijamo četrdeset šest novorođenčadi - šezdeset pet hiljada dnevno, i dvadeset pet miliona godišnje. Naša rasa nalazi se pred pokretom na druge planete, i ako je to ono što nam je Bog odredio, trebalo bi da se i sami oko toga malo potrudimo!
<BR>&nbsp;&nbsp;&nbsp;&nbsp;&nbsp;Tako je, propustili smo najbolju priliku - ali, tehnološke pojedinosti daju se srediti. Pravo pitanje zapravo glasi: ko će platiti račune? Upravo je to razlog, gospodo, što se vama obraćam: jer, upravo u ovoj prostoriji nalazi se finansijski kapital ove planete,."
<BR>&nbsp;&nbsp;&nbsp;&nbsp;&nbsp;Morgan ustade. "Gospodine predsedniče, ukoliko je razgovor o korporacijskim pitanjima završen, molio bih vas da me izvinite."
<BR>&nbsp;&nbsp;&nbsp;&nbsp;&nbsp;Dikson klimnu glavom. "Doviđenja, Finease", dobaci mu Hariman. "Ne dozvoli da te ja ovde zadržavam. Pa, kao što rekoh, problem je u novcu, a novac je ovde. Predlažem da finansiramo put na Mesec."
<BR>
<BR>&nbsp;&nbsp;&nbsp;&nbsp;&nbsp;Predlog ne izazva neko naročito uzbuđenje; ti ljudi poznavali su Harimana. Najzad se oglasi Dikson. "Da li iko podržava Di Dijev predlog?"
<BR>&nbsp;&nbsp;&nbsp;&nbsp;&nbsp;"Samo trenutak, g. predsedniče..." Bio je to Džek Entenza, predsednik firme Two-Continents Amusement Corporation. "Želeo bih da Delu postavim neka pitanja." On se okrenu prema Harimanu. "Di Di, poznato ti je da sam ti se priključio kada si osnivao Spaceways. Tada se to činilo jeftinim poduhvatom i sasvim izglednim sa stanovišta obrazovnih i naučnih vrednosti - ali, nikada nisam padao na zamisao o svemirskim brodovima što saobraćaju između planeta; to je previše fantastično! Nemam ništa protiv da do izvesne mere delim tvoje snove, ali kako misliš da dospeš do Meseca? Kao što si i sam rekao, nemaš ni trunčice goriva."
<BR>&nbsp;&nbsp;&nbsp;&nbsp;&nbsp;Hariman se i dalje smeškao. "Ne zezaj me, Džek, znam ja dobro zbog čega si mi se priključio. Nisi ti bio zainteresovan za nauku; nikad za nju nisi davao ni prebijene pare. Očekivao si da dobiješ monopol za svoju radio i televizijsku mrežu. Pa, dobićeš ga, ukoliko se budeš i dalje mene držao; u suprotnom, potpisaću sa Recreation Unlimited, i oni će platiti svaku cenu samo da bi ti zaboli trn u živo meso."
<BR>&nbsp;&nbsp;&nbsp;&nbsp;&nbsp;Estenza ga sumnjičavo pogleda. "A koliko će me to koštati?"
<BR>&nbsp;&nbsp;&nbsp;&nbsp;&nbsp;"Moraćeš da se lišiš i poslednje košulje; da povadiš kutnjake i, čak, da prodaš veridbeni prsten svoje žene - ukoliko Recreations odluči da plati više."
<BR>&nbsp;&nbsp;&nbsp;&nbsp;&nbsp;"Proklet da si, Delose, pokvareniji si i od pokvarenog sira!"
<BR>&nbsp;&nbsp;&nbsp;&nbsp;&nbsp;"Ako ti to kažeš, Džek, shvatam to kao kompliment. Sklopićemo mi posao, ne brini. A sada, što se tiče pitanja kako stići do Meseca, moram reći da je ono besmisleno. U ovoj prostoriji nema čoveka koji je u stanju da se ponese sa nekim mehanizmom iole složenijim od noža i viljuške. Ne umete da razlikujete levorukog iščašenog majmuna od pogonskog mehanizma, a tražite od mene nacrt svemirskog broda.
<BR>&nbsp;&nbsp;&nbsp;&nbsp;&nbsp;Pa ipak, reći ću vam kako ću stići do Meseca. Zaposliću pametne momke sa odgovarajućim vijugama, dati im sve što im treba, postarati se da im pribavim sav potreban novac, slatkorečivo s njima razgovarati časovima - a onda se povući i posmatrati ih kako delaju. Vodiću to kao Projekat Manhatan - većina među vama seća se kako je stvarana atomska bomba; fuj, neki se od vas sećaju i misisipijskog Mehura. Momak koji je stajao na čelu Projekta Manhatan nije umeo da razlikuje neutron od ujka Džordža - ali, uspeo je. Problem su rešili čak na četiri načina. Zbog toga ne brinem o gorivu; dobićemo ga. Čak i više vrsta goriva."
<BR>&nbsp;&nbsp;&nbsp;&nbsp;&nbsp;"Pretpostavimo da sve bude tako", primeti Dikson. "Meni se čini da od nas tražiš da korporaciju dovedemo do bankrota, i to samo zarad jednog pothvata bez stvarne vrednosti - osim naučne, i jednokratnog korišćenja u reklamne svrhe. Nisam protiv tebe - ne bi mi smetalo da izdvojim deset ili petnaest hiljada da podržim neki vredan posao - ali to o čemu govoriš ne mogu da sagledam kao poslovni poduhvat."
<BR>&nbsp;&nbsp;&nbsp;&nbsp;&nbsp;Hariman se nasloni na vrhove svojih prstiju i pogled mu pređe duž stola. "Deset ili petnaest hiljada, koješta! Dene, nameravam da od tebe izvučem bar nekoliko miliončića - i pre no što se sve okonča cvilićeš da uložiš i više. Ovo je najveći poslovni poduhvat još otkako je papa isparcelisao Novi svet. Nemojte me pitati kako ćemo na tome zaraditi; ne mogu vam to još podrobno navesti, ali vam mogu predočiti u načelu. Dobitak je jedna planeta - čitava jedna planeta, Dene, koju još niko nije ni takao. A i druge planete, iza nje. Ukoliko nismo u stanju da smislimo način da zaradimo nešto love na jednoj ovakvoj poslastici, u tom slučaju najbolje bi bilo da se i vi i ja povučemo. Ovo vam je kao da kupujete ostrvo Manhatan za samo dvadeset dolara i sanduk viskija."
<BR>&nbsp;&nbsp;&nbsp;&nbsp;&nbsp;Dikson zabrunda. "Predstavljaš čitavu stvar kao da se radi o životnoj prilici."
<BR>&nbsp;&nbsp;&nbsp;&nbsp;&nbsp;"Životna prilika, gluposti! Ovo je najveća prilika u čitavoj istoriji. Lova sipa kao iz kabla; treba samo podmetnuti kofu."
<BR>&nbsp;&nbsp;&nbsp;&nbsp;&nbsp;Pored Estenze sedeo je Gaston P. Džons, direktor Trans-Americae i još nekoliko drugih banaka, jedan od najbogatijih prisutnih ljudi. "Gospodine Hariman, spreman sam da vam prodam sav svoj interes vezan za Mesec, sadašnji i budući, za samo pedeset centi", reč on suvo, pažljivo otresajući tri santimetra pepela sa svoje debele cigare.
<BR>&nbsp;&nbsp;&nbsp;&nbsp;&nbsp;Hariman ga veselo pogleda. "Kupljeno!"
<BR>&nbsp;&nbsp;&nbsp;&nbsp;&nbsp;Estenza, koji se dotle, odsutnog pogleda, povlačio za donju usnu, sada se i sam oglasi. "Trenutak, g. Džons... Ja ću vam dati čitav dolar."
<BR>&nbsp;&nbsp;&nbsp;&nbsp;&nbsp;"Dolar i po", dobaci Hariman.
<BR>&nbsp;&nbsp;&nbsp;&nbsp;&nbsp;"Dva dolara", nastavi Estenza mirno.
<BR>&nbsp;&nbsp;&nbsp;&nbsp;&nbsp;"Pet!"
<BR>&nbsp;&nbsp;&nbsp;&nbsp;&nbsp;Nastavili su da se nadmeću. Kod deset dolara Estenza odustade i sede, i dalje zamišljena pogleda. Hariman zadovoljno pogleda oko sebe. "Koji je od vas lopova i pravnik?" upita on. Pitanje je bilo čisto retoričko; od sedamnaest direktora odgovarajući procenat - jedanaest, da budemo tačni - bili su pravnici. "Hej, Toni", nastavi on, "načini mi ovog časa ugovor koji će u takav čvor vezati čitavu ovu transakciju, da ga ne bi bilo moguće raspetljati ni pred samim božjim prestolom. I unesi i sve interese g. Džonsa - prava, tapije, vlasništva koja drži neposredno ili kao nosilac akcija, i sadašnja i buduća, i tako dalje, i tako dalje. Ubaci i dosta latinštine. Čitava zamisao neka bude da svi interesi koje g. Džon sada ima, ili koja će steći u vezi sa Mesecom, od ovog časa pripadaju meni - za deset dolara, isplaćenih u gotovini." Hariman položi novčanicu na sto. "U redu, g. Džons?"
<BR>&nbsp;&nbsp;&nbsp;&nbsp;&nbsp;Džons se kratko nasmeja. "U redu je, momče." On stavi novčanicu u džep. "Uramiću to za svoje unuke - da im pokažem kako se lako stiče novac." Estenzine oči streljale su čas Džonsa, čas Harimana.
<BR>&nbsp;&nbsp;&nbsp;&nbsp;&nbsp;"Odlično!" složi se Hariman. "Prijatelji, g. Džons upravo je postavio tržišnu cenu za interes svakog ljudskog stvora na našem prirodnom satelitu. Imajući u vidu da na Zemlji živi oko tri milijarde ljudi, to znači da vrednost Meseca iznosi trideset milijardi dolara." On iz džepa izvuče hrpu novčanica. "Ima li još naivčina? Kupujem sve što se ponudi, za deset dolara po komadu."
<BR>&nbsp;&nbsp;&nbsp;&nbsp;&nbsp;"Plaćam dvadeset!" uzviknu Entenza.
<BR>&nbsp;&nbsp;&nbsp;&nbsp;&nbsp;Hariman ga sažaljivo pogleda. "Džek, ne čini to! Nas dvojica smo na istoj strani. Podelimo sve, po deset dolara po komadu."
<BR>&nbsp;&nbsp;&nbsp;&nbsp;&nbsp;Dikson zatraži mir. "Gospodo, molim vas obavljate te poslove po završenom sastanku. Da li neko podržava predlog g. Harimana?"
<BR>&nbsp;&nbsp;&nbsp;&nbsp;&nbsp;Gaston Džons se javi. "Dužan sam da podržim predlog g. Harimana, bez ikakvih predrasuda. Za to sam da glasamo."
<BR>&nbsp;&nbsp;&nbsp;&nbsp;&nbsp;Nije bilo prigovora i glasanje bi obavljeno, sa jedanaest glasova protiv i tri za; Hariman. Strong i Entenza bili su za, ostali protiv. Hariman skoči pre no što je iko dospeo da zatraži da se sednica okonča. "Očekivao sam ovakav ishod", reče on. "Moj pravi cilj je sledeći: budući da Korporacija nije zainteresovana za svemirske letove, nadam se da ćete mi izići u susret i prodati mi sve što bi mi moglo biti potrebno: patente, procese, opremu i tako dalje, vezane za svemirska putovanja - osim, razume se, onoga što se odnosi na proizvodnju energije ovde na Zemlji... Naš kratki medeni mesec sa veštačkim satelitom ostavio nam je dosta toga, i želeo bih da to iskoristim. Ništa formalno - samo da izglasate da je politika Korporacije da mi pruži pomoć u svemu što se ne sukobljava sa njenim suštinskim interesima. Šta mislite o tome, gospodo? Na taj način ćete me skinuti s vrata."
<BR>&nbsp;&nbsp;&nbsp;&nbsp;&nbsp;Džons se ponovo zagleda u svoju cigaru. "Ne vidim nikakvog razloga, gospodo, da ne iziđemo u susret g. Harimanu... Kažem to kao potpuno nezainteresovana strana."
<BR>&nbsp;&nbsp;&nbsp;&nbsp;&nbsp;"Slažem se s tim, Delose", oglasi se i Dikson, "samo što ti to nećemo prodati, već iznajmiti. Na taj način, ukoliko se zaista ispostavi da si nabasao na zlatnu žicu, Korporacija će i dalje biti zastupljena sa svojim interesom. Je li neko protiv?" obrati se on svima u prostoriji.
<BR>&nbsp;&nbsp;&nbsp;&nbsp;&nbsp;Niko se ne usprotivi. Čitava stvar bila je arhivirana kao dokument o politici Korporacije i sastanak je bio završen. Hariman zastade da tiho popriča sa Entenzom, i, konačno, ugovori sa njim sastanak. Gaston Džons stajao je kraj vrata, zaokupljen privatnim razgovorom sa predsednikom Diksonom, a onda se iznenada obrati Strongu, Harimanovom partneru. "Džordže, mogu li da ti uputim jedno privatno pitanje?"
<BR>&nbsp;&nbsp;&nbsp;&nbsp;&nbsp;"Da, ali nisam siguran da ću moći da ti odgovorim. Izvoli."
<BR>&nbsp;&nbsp;&nbsp;&nbsp;&nbsp;"Uvek sam te smatrao razboritim i odmerenim čovekom. Reci mi... zbog čega si se toliko prilepio uz Harimana? Pa, taj čovek je načisto lud!"
<BR>&nbsp;&nbsp;&nbsp;&nbsp;&nbsp;Strong ga tupo pogleda. "Morao bih da se tome suprotstavim, jer mi je prijatelj... ali, ipak, neću. Do đavola s tim! Kada se god Delos navrze na nešto naizgled sumanuto, na kraju se ispostavi da je bio u pravu. Ni sam ne volim što sam u istoj vreći s njim - to me čini živčanim - ali, naučio sam da imam više poverenja u njegova predosećanja nego u zvanične finansijske izveštaje drugih ljudi."
<BR>&nbsp;&nbsp;&nbsp;&nbsp;&nbsp;Džon izvi obrve. "Kao kralj Mida, a? Sve što dotakne pretvara se u zlato?"
<BR>&nbsp;&nbsp;&nbsp;&nbsp;&nbsp;"Pa, moglo bi se i tako reći."
<BR>&nbsp;&nbsp;&nbsp;&nbsp;&nbsp;"Da, ali ne zaboravi šta se dogodilo Midi... na kraju. Zbogom, gospodo."
<BR>&nbsp;&nbsp;&nbsp;&nbsp;&nbsp;Entenza beše ostavio Harimana, i Strong se pridruži svom prijatelju. Dikson je i dalje stajao, upiljivši se u njih, zamišljena pogleda.
<BR>
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Harimanova kuća bila je izgrađena u vreme kada je svako, ko je mogao, napuštao grad i sklanjao se pod zemlju. Na površini su se nalazili savršena mala brvnara, kakve su bile uobičajene na Kejp Kodu - čija je drvena građa skrivala ploče od armiranog betona - i predivna, prelepo uređena neposredna okolina; ali ispod tla nalazile su se četiri ili pet puta veće prostorije, bezbedne od svega osim od direktnog pogotka, sa vlastitim rezervama vazduha u trajanju od hiljadu časova. Tokom Ludih godina stari zid koji je okruživao čitavo imanje bio je zamenjen zidom koji je bio u dlaku isti kao i prethodni, ali koji je jedino tenk u naletu mogao probiti i na kome čak ni kapija nije predstavljala slabu tačku; mehanizmi na njoj bili su mu 'lično odani' koliko i najverniji pas-čuvar.
<BR>&nbsp;&nbsp;&nbsp;&nbsp;&nbsp;Uprkos izgledu koji je podsećao na tvrđavu, kuća je bila veoma udobna - a i održavanje joj je bilo veoma skupo.
<BR>&nbsp;&nbsp;&nbsp;&nbsp;&nbsp;Hariman, naravno, nije mario za troškove; Šarlota je volela kuću i svesrdno se o njoj starala. Kada su se venčali, bez imalo gunđanja prihvatala je da žive u iznajmljenom stanu iznad jedne bakalnice; i ako je Šarlota sada želela da živi u kući nalik na zamak, Hariman nije imao ništa protiv.
<BR>&nbsp;&nbsp;&nbsp;&nbsp;&nbsp;Međutim, on se sada upuštao u jedan nov, rizičan posao, i nekoliko hiljada mesečno, što ih je odnosilo održavanje kuće, u nekom je trenutku moglo značiti tananu graničnu liniju između uspeha i pojave sudskog izvršitelja. I te večeri, posle obeda, pošto im posluga beše donela kafu i porto, on pređe na stvar.
<BR>&nbsp;&nbsp;&nbsp;&nbsp;&nbsp;"Draga, razmišljao sam o tome da li bi ti prijalo da nekoliko meseci provedeš na Floridi..."
<BR>&nbsp;&nbsp;&nbsp;&nbsp;&nbsp;Njegova supruga začuđeno se zagleda u njega. "Na Floridi? Delose, jesi li pri sebi? Pa, Florida je u ovo doba godine naprosto nepodnošljiva!"
<BR>&nbsp;&nbsp;&nbsp;&nbsp;&nbsp;"Pa, onda u Švajcarskoj. Sama odaberi mesto. Pođi na jedan pravi odmor, i ostani koliko god dugo želiš."
<BR>&nbsp;&nbsp;&nbsp;&nbsp;&nbsp;"Delose, šta to zapravo smeraš?"
<BR>&nbsp;&nbsp;&nbsp;&nbsp;&nbsp;Hariman uzdahnu. Nešto 'smerati' predstavljalo je neimenovan i neoprostiv zločin, za koji je svaki američki suprug mogao biti optužen, suđen, osuđen i kažnjem - sve u jednom dahu. On se stade pitati kako su se, uopšte, stvari složile tako da muška polovina ljudske rase bude prinuđena da se ponaša tako da u svakoj prilici sledi ženska pravila i žensku logiku, kao pokunjeni dečačić pred strogim učiteljem.
<BR>&nbsp;&nbsp;&nbsp;&nbsp;&nbsp;"Da, na neki način. Oboje se slažemo da je ova kuća pomalo nalik na belog slona. Razmišljao sam o tome da je zatvorimo, možda i da prodamo čitavo ovo imanje - zemlja je sada mnogo skuplja nego kada smo je kupili. Potom, ako se na to odlučimo, možemo sagraditi nešto modernije i manje nalik na sklonište od bombardovanja."
<BR>&nbsp;&nbsp;&nbsp;&nbsp;&nbsp;Gđu Hariman kao da je takva zamisao zabavljala. "Pa, Delose, već sam pomišljala da bi bilo zgodno sagraditi novu kućicu - recimo neku kolibicu smeštenu u brdima, ništa razmetljivo, sa samo dvoje ili troje služinčadi. Ali, ne bismo mogli zatvoriti ovu kući, Delose, pre nego što sagradimo novu... Najzad, čovek mora negde da živi, zar ne?"
<BR>&nbsp;&nbsp;&nbsp;&nbsp;&nbsp;"Nisam ni mislio da odmah sagradimo novu", odvrati on oprezno.
<BR>&nbsp;&nbsp;&nbsp;&nbsp;&nbsp;"A što da ne? Ne podmlađujemo se, Delose; i ukoliko želimo da uživamo u lepim stvarima u životu, najbolje bi bilo da ništa ne odlažemo. Ti ne treba ni o čemu da brineš; ja ću se za sve postarati."
<BR>&nbsp;&nbsp;&nbsp;&nbsp;&nbsp;Hariman na čas u mislima razmotri mogućnost da je pusti da gradi, kako bi nečim bila zaposlena. Ukoliko bi joj obezbedio novac za tu 'kolibicu', bila bi spremna da stanuje u nekom hotelu - gde god to bilo - u blizini gradilišta, a on bi mogao da proda ovog monstruma u kojem su sada živeli. Budući da se najbliži put-grad nalazio udaljen samo desetak milja, prodajom ovog zemljišta dobio bi znatno više nego što bi Šarloti bilo potrebno za novu kuću, a i stalni mesečni pritisak na njegov džep osetno bi popustio.
<BR>&nbsp;&nbsp;&nbsp;&nbsp;&nbsp;"Možda si u pravu", složi se on. "Ipak, pretpostavimo da odmah započneš sa gradnjom... Ne bi mogla ostati da ovde živiš; morala bi biti tamo, da nadgledaš svaku pojedinost tokom gradnje. Kažem ti, treba se što pre otarasiti ovog imanja; samo sebe jede kroz poreze, održavanje i tekuće troškove."
<BR>&nbsp;&nbsp;&nbsp;&nbsp;&nbsp;Ona, međutim, zavrte glavom. "Ne dolazi u obzir, Delose. Ovo je moj dom."
<BR>&nbsp;&nbsp;&nbsp;&nbsp;&nbsp;On ugasi tek upaljenu cigaru. "Žao mi je, Šarlota, ali ne možeš imati i jedno i drugo. Ukoliko počneš sa gradnjom, ne možeš ostati ovde. Opet, ukoliko rešiš da ostanemo ovde, zatvorićemo ove podzemne katakombe, otpustiti desetak parazita koji mi se muvaju po kući, i živeti u brvnari na površini. Moram smanjiti troškove."
<BR>&nbsp;&nbsp;&nbsp;&nbsp;&nbsp;"Otpustiti poslugu? Delose, ako misliš da nameravam da ti održavam dom bez odgovarajućeg osoblja, možeš odmah..."
<BR>&nbsp;&nbsp;&nbsp;&nbsp;&nbsp;"Stani!" On ustade i odbaci salvetu. "Dom ne čini čitava četa služinčadi. Kada smo se uzeli, nisi uopšte imala poslugu: sama si mi prala i peglala košulje kupljene na rasprodajama. Ali, tada smo imali dom, dok je vlasnik ove kuće ovde upravo posluga o kojoj govoriš. Pa, otpustićemo ih sve, osim kuvarice i jednog sluge."
<BR>&nbsp;&nbsp;&nbsp;&nbsp;&nbsp;Ali ona kao da ga nije slušala. "Delose! Sedi i ponašaj se pristojno. Šta treba da znače te reči o kresanju troškova? Jesi li u nekoj nevolji? Jesi li? Odgovori mi!"
<BR>&nbsp;&nbsp;&nbsp;&nbsp;&nbsp;On umorno ponovo sede. "Mora li čovek biti u nevolji, da bi skresao nepotrebne troškove?" upita on.
<BR>&nbsp;&nbsp;&nbsp;&nbsp;&nbsp;"U tvom slučaju, da. A sada, u čemu je stvar? I ne pokušavaj da vrdaš."
<BR>&nbsp;&nbsp;&nbsp;&nbsp;&nbsp;"Čuj, Šarlota, odavno smo se dogovoriti da ću se poslovima baviti samo u svojoj kancelariji. Što se kuće tiče, naprosto nam nije potrebna ovako velika kuća. Nije isto, kao kad bismo imali gomilu dečurlije koja bi se ovuda motala..."
<BR>&nbsp;&nbsp;&nbsp;&nbsp;&nbsp;"Oh! Opet mene za to optužuješ!"
<BR>&nbsp;&nbsp;&nbsp;&nbsp;&nbsp;"Čuj, Šarlota", nastavi on umornim glasom, "nikada te za to nisam optuživao, pa to ne činim ni sada. Sve što sam ikad tražio bilo je da oboje odemo do lekara i ustanovimo u čemu je stvar i zbog čega nemamo dece. A ti me već dvadeset godina teraš da plaćam za taj sasvim razuman predlog. Ali, s tim smo već odavno završili; naprosto, ono što imam na umu jeste da je dvadeset dve sobe premnogo za samo dve osobe. Ukoliko to želiš, spreman sam da izdvojim razumnu sumu za novu kuću, kao i jedan veći iznos za njeno održavanje." On zausti da kaže i koliko, ali se brzo predomisli. "Ili, možeš zatvoriti ove prostorije ispod zemlje i živeti u kućici iznad. Moramo prekinuti sa razbacivanjem novca - bar za neko vreme."
<BR>&nbsp;&nbsp;&nbsp;&nbsp;&nbsp;Ona se smesta uhvati za njegove poslednje reči. "'Za neko vreme'? Delose, šta se to događa? Na šta ti to nameravaš da bacaš novac?" Pošto on ništa ne odgovori, ona nastavi. "Dobro, ako ti ne želiš da mi kažeš, pozvaću Džordža. On će mi reći."
<BR>&nbsp;&nbsp;&nbsp;&nbsp;&nbsp;"Ne čini to, Šarlota. Upozoravam te. Ja ću..."
<BR>&nbsp;&nbsp;&nbsp;&nbsp;&nbsp;"Šta ćeš?" Pažljivo mu je posmatrala lice. "Ni ne moram da pitam Džordža: vidim ti na licu. Imaš isti onaj izraz kao kad si onda došao kući i saopštio mi da si sav naš novac straćio na one šašave rakete."
<BR>&nbsp;&nbsp;&nbsp;&nbsp;&nbsp;"Šarlota, to nije pošteno od tebe. Skyways se isplatio. Doneo nam je gomilu novaca."
<BR>&nbsp;&nbsp;&nbsp;&nbsp;&nbsp;"Uopšte se ne radi o tome. Znam zbog čega se tako ponašaš: ponovo te je spopalo ono staro ludilo o letu na Mesec. Pa, neću te u tome podržati, čuješ li? Zaustaviću te; ne moram da učestvujem u tome. Nameravam da odmah ujutro potražim g. Kaminsa i ustanovim šta valja učiniti da bih te privela razumu." Dok je govorila, žile na vratu behu joj nabrekle kao konopci.
<BR>&nbsp;&nbsp;&nbsp;&nbsp;&nbsp;On je ćutao, nastojeći da se stiša pre nego što nastavi. "Šarlota, nemaš nikakvog stvarnog razloga da se žališ. Bez obzira šta se sa mnom dogodi, tvoja budućnost je obezbeđena."
<BR>&nbsp;&nbsp;&nbsp;&nbsp;&nbsp;"Misliš li da želim da budem udovica?"
<BR>&nbsp;&nbsp;&nbsp;&nbsp;&nbsp;On je zamišljeno pogleda. "Pitam se."
<BR>&nbsp;&nbsp;&nbsp;&nbsp;&nbsp;"Zašto... Zašto, ti bezdušna životinjo!" Ona ustade. "Nećemo više ni reč o tome progovoriti; slažeš li se?" I ona iziđe iz sobe, ni ne sačekavši odgovor.
<BR>&nbsp;&nbsp;&nbsp;&nbsp;&nbsp;'Njegov' sluga čekao ga je kad uđe u svoju sobu. Dženkins žurno ustade i poče da mu priprema kupatilo. "Ostavi to", progunđa Hariman. "Mogu i sam da se svučem."
<BR>&nbsp;&nbsp;&nbsp;&nbsp;&nbsp;"Da li vam još nešto treba, gospodine?"
<BR>&nbsp;&nbsp;&nbsp;&nbsp;&nbsp;"Ne treba mi. Ali, nemoj otići, osim ako to ne želiš. Sedi i naspi sebi jedno piće. Ede, koliko dugo si u braku?"
<BR>&nbsp;&nbsp;&nbsp;&nbsp;&nbsp;"Ne žurim nigde." Sluga se posluži. "U maju, gospodine, biće dvadeset tri godine."
<BR>&nbsp;&nbsp;&nbsp;&nbsp;&nbsp;"I, kako je bilo, ako smem da pitam?"
<BR>&nbsp;&nbsp;&nbsp;&nbsp;&nbsp;"Ne tako loše. Naravno, povremeno je dolazilo..."
<BR>&nbsp;&nbsp;&nbsp;&nbsp;&nbsp;"Znam na šta misliš... Ede, da ne radiš kod mene, čime bi se bavio?"
<BR>&nbsp;&nbsp;&nbsp;&nbsp;&nbsp;"Pa, žena i ja već smo više puta razgovarali o tome da otvorimo jedan restorančić - nimalo nametljiv, ali dobar. Mesto gde gospoda mogu na miru da pojedu dobar obrok."
<BR>&nbsp;&nbsp;&nbsp;&nbsp;&nbsp;"Isključivo za muške, a?"
<BR>&nbsp;&nbsp;&nbsp;&nbsp;&nbsp;"Ne baš, gospodine - ali, postojala bi i jedna odaja samo za gospodu. Bez kelnerica; ja bih lično posluživao."
<BR>&nbsp;&nbsp;&nbsp;&nbsp;&nbsp;"Možeš početi da tražiš pogodno mesto, Ede. Smatraj da si već u poslu."
<BR>
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;Sledećeg jutra Strong uđe u njihovu zajedničku kancelariju, kao i obično, tačno u devet časova, i veoma se iznenadi kada u njoj zateče Harimana. Da se Hariman uopšte ne pojavi, ne bi bilo nikakvo čudo; ali da se pojavi pre službenika, moralo je značiti nešto ozbiljno.
<BR>&nbsp;&nbsp;&nbsp;&nbsp;&nbsp;Bio je zanet proučavanjem Zemljinog globusa i jedne knjige - Nautičkog almanaha, kako Strong odmah uoči. Hariman jedva i da podiže pogled. "Broj'tro, Džordže. Reci, kome smo poverili liniju za Brazil?"
<BR>&nbsp;&nbsp;&nbsp;&nbsp;&nbsp;"Zbog čega pitaš?"
<BR>&nbsp;&nbsp;&nbsp;&nbsp;&nbsp;"Potrebno mi je nekoliko obučenih ljudi koji govore portugalski, eto zbog čega. A i nekoliko koji govore španski. Da i ne pominjem još nekoliko desetina stručnih ljudi razasutih po ovoj zemlji. Nabasao sam na nešto veoma, veoma zanimljivo. Pogledaj... Prema ovim tablicama, Mesec kruži oko nas samo do dvadeset osmog, odnosno, skoro do dvadeset devetog podnevka severno i nešto malčice južno od polutara." Držao je olovku na globusu i okretao ga. "Evo, ovako. Da li ti to išta kaže?"
<BR>&nbsp;&nbsp;&nbsp;&nbsp;&nbsp;"Ne... Osim da šaraš tom olovkom po globusu vrednom šezdeset dolara."
<BR>&nbsp;&nbsp;&nbsp;&nbsp;&nbsp;"I ti još nazivaš sebe zemljišnim preduzimačem! Šta čovek dobija kada kupi komad zemljišta?"
<BR>&nbsp;&nbsp;&nbsp;&nbsp;&nbsp;"Zavisi od ugovora. Obično prava na minerale i ostalo ispod površine zemljišta, i..."
<BR>&nbsp;&nbsp;&nbsp;&nbsp;&nbsp;"Nije to sad važno. Pretpostavimo da je kupio sva prava na korišćenje; koliko njegova prava sežu u dubinu? I koliko u visinu?"
<BR>&nbsp;&nbsp;&nbsp;&nbsp;&nbsp;"Pa, mislim da poseduje komad zemljišta sve do središta Zemlje. To je regulisano u okviru prava vezanog za naftne bušotine. Teorijski, prava se protežu i na prostor iznad zemljišta, do u beskraj; međutim, i to je kasnije bilo regulisano, pojavom komercijalnih vazduhoplovnih linija - što je za nas prava sreća, jer bismo inače morali da plaćamo takse svaki put kada neka od naših raketa krene put Australije."
<BR>&nbsp;&nbsp;&nbsp;&nbsp;&nbsp;"Ne, ne i ne, Džordže! Nisi dobro proučio to pitanje prava! Pravo preletanja jedna je stvar - ali vlasništvo nad prostorom iznad sasvim druga. Pa, čak ni pravo preletanja nije apsolutno. Možeš da sagradiš oblakoder od više stotina metara na svom imanju, na mestu gde su avioni, ili rakete, ili bilo šta slično imali običaj da preleću, i letelice će nakon toga morati da to čine na još većoj visini, i neće ti ništa moći. Sećaš li se kako smo morali da iznajmimo vazdušni prostor iznad Hjuzovog polja, kako bismo se obezbedili da na našem prilaznom koridoru ništa ne bude sagrađeno?"
<BR>&nbsp;&nbsp;&nbsp;&nbsp;&nbsp;Strong ga je zamišljeno posmatrao. "Da. Shvatam na šta ciljaš. Drevno načelo o pravu vlasništva nad zemljištem ostalo je netaknuto - u dubinu, proteže se sve do središta Zemlje, a u visinu do u beskraj. Ali, šta s tim? Čitava stvar čisto je akademske naravi. Ne nameravaš, valjda, da plaćaš taksu za letove svemirskih brodova, o kojima stalno pričaš?" On istisnu iz sebe maleni osmeh, kao da se divi vlastitoj doskočici.
<BR>&nbsp;&nbsp;&nbsp;&nbsp;&nbsp;"Ne na taj tvoj šaljivi način. Radi se o posve drugoj stvari. Džordže... Ko je vlasnik Meseca?"
<BR>&nbsp;&nbsp;&nbsp;&nbsp;&nbsp;Strong doslovno opusti usta. "Delose, zavitlavaš se."
<BR>&nbsp;&nbsp;&nbsp;&nbsp;&nbsp;"Ni najmanje. Ponovo te pitam: ukoliko zakon kaže da čovek u svom vlasništvu, do u beskraj, ima i prostor iznad svoje farme, ko, onda, poseduje Mesec? Baci pogled na ovaj globus i odgovori mi."
<BR>&nbsp;&nbsp;&nbsp;&nbsp;&nbsp;Strong pogleda. "Ali, Delose, to ništa ne znači. Zemaljski zakoni ne važe za Mesec."
<BR>&nbsp;&nbsp;&nbsp;&nbsp;&nbsp;"Ali, važe ovde, i to je ono što me zanima. Mesec sve vreme kruži oko jednog pojasa koji se proteže do dvadeset devetog podnevka na sever, i tek malčice južno od polutara; i ukoliko bi neko imao u svom posedu sav taj pojas - radi se, manje ili više, o tropskoj zoni - onda bi, zar ne, i Mesec bio u njegovom vlasništvu? I to po svim teorijama o vlasništvu nad zemljištem, kojih se drže naši sudovi. Neposredno iz toga proizilazi, po logici koja je pravnicima tako draga, da su različiti vlasnici tog pojasa istovremeno i nosioci - sa pravom prodaje - kolektivnog prava na Mesec. Činjenica da je 'tapija' na Mesec, raspodeljena na mnoštvo lica, pomalo maglovita, dobrom pravniku neće ni malo smetati; oni se baš i bogate na raspodeli prava svaki put kada se izvršava neka oporuka."
<BR>&nbsp;&nbsp;&nbsp;&nbsp;&nbsp;"Fantastično!"
<BR>&nbsp;&nbsp;&nbsp;&nbsp;&nbsp;"Džordže, kada ćeš shvatiti da je pojam 'fantastično' nešto što nimalo ne brine nekog pravnika?"
<BR>&nbsp;&nbsp;&nbsp;&nbsp;&nbsp;"Nije, valjda, da si naumio da kupiš čitavu tropsku zonu - a to bi, u tom slučaju, morao da učiniš?"
<BR>&nbsp;&nbsp;&nbsp;&nbsp;&nbsp;"Ne..." odgovori polako Hariman, "Ali možda ne bi bila loša zamisao otkupiti prava, tapije i interese na Mesecu od, po svemu sudeći, svake pojedinačne suverene države u tom pojasu. Da mislim da bih to mogao izvesti u tišini, bez uzbune na tržištu, možda bih i pokušao. Stvari možeš kupiti po bagatelnoj ceni od čoveka koji smatra da je ono što ima na prodaju bezvredno; čak će i požuriti da to učini, pre nego što se kupac ne opameti.
<BR>&nbsp;&nbsp;&nbsp;&nbsp;&nbsp;Ali, nije mi to u planu", nastavi on. "Džordže, ono što želim jesu korporacije - lokalne korporacije - u svakoj od tih zemalja. Želim da zakonodavci svake od tih zemalja daju licencu svojoj lokalnoj korporaciji za istraživanje, eksploataciju i tako dalje, kao i pravo da na tom delu Meseca zastupa interese svoje vlade - uz nadoknadu koja će, jednostavno i prirodno, biti na srebrnom tanjiru predata patriotski nastrojenoj korporaciji koja je, uostalom, i prva došla na tu zamisao. I želeo bih da se sve to izvede daleko od očiju javnosti, kako ni neophodan mito ne bi bio previsok. A korporacije će, naravno, biti u našem vlasništvu, i to je razlog što mi je potrebno čitavo krdo obučenih ljudi. Jednog od ovih dana trebalo bi da dođe do žestoke bitke oko toga u čijem je Mesec vlasništvu; i ja želim da sve bude pripremljeno tako da mi dobijemo partiju, bez obzira kako karte bile podeljene."
<BR>&nbsp;&nbsp;&nbsp;&nbsp;&nbsp;"Ali, Delose, biće to užasno skupo! Pored toga, ne znam ni da li ćeš ikada stići do Meseca, da i ne govorimo o tome da li će pothvat uopšte biti vredan napora."
<BR>&nbsp;&nbsp;&nbsp;&nbsp;&nbsp;"Stići ćemo, ne brini! I biće znatno skuplje ukoliko se na ovaj način ne obezbedimo. Povrh svega, ne bi trebalo da baš bude preskupo; prikladno korišćenje mita nalik je homeopatskoj veštini - upotrebljavaš ga kao katalizator. Sredinom prošlog veka, četiri čoveka otputovala su iz Kalifornije u Vašington sa samo četrdeset hiljada dolara; bilo je to sve što su imali. Nekoliko nedelja kasnije ostali su bez prebijene pare - Kongres im beše dodelio isključiva prava za izgradnju železnice - u vrednosti od milijardu dolara. Čitav vic je u tome da se tržište ne uzbuni."
<BR>&nbsp;&nbsp;&nbsp;&nbsp;&nbsp;Strong zavrte glavom. "Te tvoje tapije ionako neće vredeti. Mesec ne stoji na jednom mestu; on, naravno, preleće preko zemlje koju neko poseduje - ali, to čine i ptice selice."
<BR>&nbsp;&nbsp;&nbsp;&nbsp;&nbsp;"I niko nema tapiju nad njima. Shvatam šta hoćeš da kažeš - ali, Mesec uvek ostaje nad rečenim pojasom. Ukoliko ukloniš kamen-međaš iz svog vrta, znači li to da gubiš pravo na zemlju? Nije li to i dalje tvoje imanje? Da li i dalje važe zakoni o vlasništvu? Džordže, ovo ti je kao onaj niz pokretnih ostrvaca na Misisipiju - ostrvca se pomeraju, kako reka iznalazi nove puteve, ali, neko je uvek njihov vlasnik. U našem slučaju, nameravam da mi budemo taj 'neko'."
<BR>&nbsp;&nbsp;&nbsp;&nbsp;&nbsp;Strong izvi obrve. "Koliko se sećam, presude u vezi sa tim ostrvima bile su različite, od slučaja do slučaja."
<BR>&nbsp;&nbsp;&nbsp;&nbsp;&nbsp;"Postaraćemo se da dođemo do odluke koja nama odgovara. To i jeste razlog što žene advokata nose najskupocenija krzna. Hajde, Džordže, krenimo na posao!"
<BR>&nbsp;&nbsp;&nbsp;&nbsp;&nbsp;"Kakav posao?"
<BR>&nbsp;&nbsp;&nbsp;&nbsp;&nbsp;"Prikupljanja novca."
<BR>&nbsp;&nbsp;&nbsp;&nbsp;&nbsp;"Oh." Strong kao da odahnu. "Već sam pomislio da si naumio da koristiš naš novac."
<BR>&nbsp;&nbsp;&nbsp;&nbsp;&nbsp;"I jesam. Ali, to ni izdaleka ne bi bilo dovoljno. Naš novac upotrebićemo za početno finansiranje, da se stvari pokrenu; u međuvremenu, moramo se postarati da pronađemo način da nam pare stalno pristižu." On pritisnu jedno dugme na svom stolu, i lice Sola Kaminsa, šefa njihove pravne službe, pojavi se pred njim. "Hej, Sole, možeš li se dokotrljati ovamo na malo ćaskanja?"
<BR>&nbsp;&nbsp;&nbsp;&nbsp;&nbsp;"Šta god da je u pitanju, slobodno im reci 'Ne'", odgovori advokat. "Ja ću posle sve srediti."
<BR>&nbsp;&nbsp;&nbsp;&nbsp;&nbsp;"Odlično. A sada, dođi ovamo - čitav pakao se pokrenuo i ja želim prava na prvih deset isporuka."
<BR>&nbsp;&nbsp;&nbsp;&nbsp;&nbsp;Nedugo potom, Kamins se pojavi i nekoliko minuta potom Hariman mu je objašnjavao zamisao o tapiji na Mesec, pre no što je iko i kročio na njega. "Pored tih šašavih korporacija", nastavi on, "bila bi nam potrebna i jedna agencija koja bi mogla da prima priloge, bez obaveze da obelodanjuje bilo kakav finansijski interes darodavca - kao što je, na primer, National Geographic Society."
<BR>&nbsp;&nbsp;&nbsp;&nbsp;&nbsp;Kamins zavrte glavom. "Ne možeš da kupiš National Geographic Society."
<BR>&nbsp;&nbsp;&nbsp;&nbsp;&nbsp;"Do đavola, ko je uopšte pomenuo da nam je to namera? Osnovaćemo vlastitu agenciju."
<BR>&nbsp;&nbsp;&nbsp;&nbsp;&nbsp;"Upravo sam zaustio da kažem da bi to trebalo učiniti."
<BR>&nbsp;&nbsp;&nbsp;&nbsp;&nbsp;"Vrlo dobro. Kako ja vidim čitavu stvar, potrebna nam je jedna neprofitna korporacija oslobođena poreza, koju će voditi pravi ljudi - dok bismo mi, naravno, imali većinu glasova. Biće nam, verovatno, potrebno više takvih agencija; ali, osnivaćemo ih postepeno, jednu po jednu, u skladu sa okolnostima. I, biće potrebno da imamo bar jednu običnu korporaciju, neoslobođenu poreza - ali ni ona, dok ne budemo spremni, neće donositi profit. Zamisao je da se omogući neprofitnim korporacijama da za sebe vežu sav publicitet i sav ugled - dok bi ona druga uzimala sav profit, kada ga i ako ga bude bilo. Razložićemo potraživanja između korporacija, uvek iz neoborivih razloga, tako da neprofitne organizacije, dok budemo razvijali čitavu stvar, snose troškove. Razmisli, možda bi još bolje bilo da imamo dve obične korporacije, tako da jednu od njih, ukoliko procenimo da treba ustalasati vodu, možemo pustiti da bankrotira. Ovo ti je opšta zamisao. Hajde, sada, molim te, postaraj se da sve bude sređeno na zakonit način."
<BR>&nbsp;&nbsp;&nbsp;&nbsp;&nbsp;"Znaš, Delose", odvrati Kamins, "bilo bi znatno poštenije ukoliko bi to izveo s uperenim revolverom."
<BR>&nbsp;&nbsp;&nbsp;&nbsp;&nbsp;"Jedan pravnik govori mi o poštenju! Nije važno, Sole; nemam nameru ovog puta da ikog prevarim..."
<BR>&nbsp;&nbsp;&nbsp;&nbsp;&nbsp;"Hm!"
<BR>&nbsp;&nbsp;&nbsp;&nbsp;&nbsp;"... i samo želim da ostvarim put na Mesec. A za to će svi biti namerni da plate, i to je ono što će i dobiti. A sada, momče dragi, sredi sve to da puca od zakonitosti."
<BR>&nbsp;&nbsp;&nbsp;&nbsp;&nbsp;"Setio sam se nečega što je pod sličnim okolnostima Vanderbiltov advokat rekao matorom: 'Baš je lepo ovako kako jeste; čemu sve kvariti čineći to i zakonitim?' U redu, burazeru, postaviću ta tvoja kljusa. Još nešto?"
<BR>&nbsp;&nbsp;&nbsp;&nbsp;&nbsp;"Naravno. Zadubi se u to, možda će ti nešto zgodno pasti na pamet... Džordže, molim te, hoćeš li da pozoveš Montgomerija?" Montgomeri, Harimanov šef propagande, imao je u očima svog poslodavca dve vrline: kao prvo, bio je odan lično Harimanu, i, kao drugo, imao je toliko klikera za propagandne kampanje da je bio u stanju da javnost ubedi da je ledi Godiva prilikom svog čuvenog jahanja nosila steznik marke Caresse... ili da je Herkul svoju snagu stekao gutajući za doručak kukuruzne ljuspice u mleku.
<BR>&nbsp;&nbsp;&nbsp;&nbsp;&nbsp;Montgomeri stiže, noseći veliku fasciklu ispod miške. "Milo mi je što ste me pozvali, šefe. Ovoga se već nakupilo..." On stavi fasciklu na Harimanov sto i otvori je i poče mu pokazivati skice i nacrte. "Kinskijevo delo - ala je taj dečko mahnit!"
<BR>&nbsp;&nbsp;&nbsp;&nbsp;&nbsp;Hariman zatvori fasciklu. "Za šta je ovo?"
<BR>&nbsp;&nbsp;&nbsp;&nbsp;&nbsp;"A? Za New World Homes."
<BR>&nbsp;&nbsp;&nbsp;&nbsp;&nbsp;"Ne želim to ni da vidim; sa New World Homesom je svršeno. Čekaj malo - nemoj odmah drečati. Neka momci i dalje rade na tome; želim da cene rastu, dok sve ne rasprodamo. Međutim, pročačkaj uši za nešto novo." I on ga na brzinu uputi u novi poduhvat.
<BR>&nbsp;&nbsp;&nbsp;&nbsp;&nbsp;Za sve to vreme Montgomeri je samo ćutke klimao glavom. "Kada počinjemo i koliko para imamo na raspolaganju?"
<BR>&nbsp;&nbsp;&nbsp;&nbsp;&nbsp;"Ovog časa, i potroši koliko god bude potrebno. Ne zaziri od troškova; ovo ti je najveća stvar u koju smo se ikad upustili." Strong frknu, ali se Hariman ne obazre na njega. "Probdi noć nad tim i pokaži mi sutra šta si uradio; potom ćemo krenuti."
<BR>&nbsp;&nbsp;&nbsp;&nbsp;&nbsp;"Samo trenutak, šefe. Kako mislite da skupite sve te tapije od... ovaj, mesečevih država - mislim, država preko kojih Mesec preleće - kada ubrzo treba da krene velika reklamna kampanja o letu na Mesec i o tome kako je to, za sve, najveće moguća stvar? Nećete li saplesti samog sebe?"
<BR>&nbsp;&nbsp;&nbsp;&nbsp;&nbsp;"Zar ti izgledam toliko glup? Tapije ćemo dobiti pre no što potrošiš i paru - vas dvojica ćete ih pribaviti, ti i Kamins. To vam je prvi zadatak."
<BR>&nbsp;&nbsp;&nbsp;&nbsp;&nbsp;"Hmmm..." Montgomeri stade grickati nokte. "Pa, dobro... čini mi se da vidim neke mogućnosti. Koliko vremena imamo na raspolaganju?"
<BR>&nbsp;&nbsp;&nbsp;&nbsp;&nbsp;"Dajem vam šest nedelja. U suprotnom, naprosto mi pošaljite svoje ostavke, ispisane na vlastitim zadnjicama."
<BR>&nbsp;&nbsp;&nbsp;&nbsp;&nbsp;"Napisaću je ovog trena, ukoliko mi budete pridržavali ogledalo."
<BR>&nbsp;&nbsp;&nbsp;&nbsp;&nbsp;"Do đavola, Monti, znam da to ne možeš izvesti za šest nedelja; ali, postaraj se da to bude što pre. Ne možemo sakupiti ni tri centa dok ne dobijemo te tapije. Ukoliko budete petljali, svi ćemo pocrkati od gladi - a nema ništa ni od leta na Mesec."
<BR>&nbsp;&nbsp;&nbsp;&nbsp;&nbsp;"Di Di", umeša se Strong, "čemu uopšte to petljanje sa tim moljičavim tropskim zemljama? Ukoliko si već smrtno ozbiljno odlučio da kročiš na Mesec, što naprosto ne pozovemo Fergasona i pustimo da on obavi čitavu stvar?"
<BR>&nbsp;&nbsp;&nbsp;&nbsp;&nbsp;"Dopada mi se tvoj neposredan pristup, Džordže", odvrati Hariman namrštivši se. "Mmmm... Otprilike 1845. ili 1846, jedan preduzimljivi američki oficir dočepao se Kalifornije. I znaš li šta mu je Stejt dipartment na to rekao?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Naterali su ga da je vrati. Čini se da je napravio grešku u koracima, ili nešto slično. I tako su bili prinuđeni da je, posle samo nekoliko meseci, ponovo zauzimaju. Eto, ne želim da se to dogodi i nama. Nije dovoljno samo kročiti na Mesec i tvrditi da je naš; tu tvrdnju moramo osnažiti i pred zemaljskim sudovima - inače ćemo biti do guše u nevolji. Je li tako, Sole?"
<BR>&nbsp;&nbsp;&nbsp;&nbsp;&nbsp;Kamins potvrdno klimnu glasom. "Ne smetni s uma ni šta se dogodilo Kolumbu."
<BR>&nbsp;&nbsp;&nbsp;&nbsp;&nbsp;"Baš tako. Nećemo dozvoliti da se nasučemo, kao što se njemu dogodilo."
<BR>&nbsp;&nbsp;&nbsp;&nbsp;&nbsp;Montgomeri ispljucnu parčence nokta. "Ali, šefe... Znate i sami da, čak i ako ih preuzmem, tapije tih banana-republika neće vredeti ni pišljiva boba. Zbog čega se odmah ne obratimo Ujedinjenim nacijama i obavimo stvar? Jednostavnije je skinuti s drveta jedan list, nego otresti čitavo drvo. Imam već i ideju - radili bismo preko Saveta bezbednosti, i..."
<BR>&nbsp;&nbsp;&nbsp;&nbsp;&nbsp;"Nastavi da radiš na njoj; iskoristićemo je kasnije. Čini mi se, Monti, da nisi do kraja procenio sav mehanizam plana. Razume se da te tapije ne vrede ni pišljiva boba - samo su smetnja. Ali, čak i takve su od ključne važnosti. Slušajte... Na Mesecu smo, ili tek što nismo. Svaka od rečenih zemalja nadaće dreku, tvrdeći da smo ih u sve to uvukli preko onih šašavih korporacija na koje su prenele sva prava. I, kome da se obrate? Naravno, Ujedinjenim nacijama. S druge strane, sve velike zemlje, one bogate i važne, nalaze se u umerenom pojasu na severnoj polulopti. Pošto ustanove na čemu su tapije zasnovane, hitro bace pogled na globus: međutim, van svake sumnje, Mesec ne prelazi ni preko jedne od njih. Najveća među njima, Rusija, ne poseduje ni trunčicu zemljišta ispod dvadeset devetog severnog uporednika. I tako odbijaju da priznaju tapije.
<BR>&nbsp;&nbsp;&nbsp;&nbsp;&nbsp;Ipak, da li?" nastavi Hariman. "Sjedinjene Države počinju da kevću. Mesec prelazi preko Floride i južnog dela Teksasa. Vašington je u nedoumici. Treba li da podrži tropske zemlje i stane iza tradicionalne teorije o zemljišnom pravu i iznad i ispod date teritorije, ili bi trebalo da se svom snagom založe za stav da Mesec pripada svima? Ili bi, čak, trebalo da za sebe traže čitav Mesec, budući da će do njega prve dospeti?
<BR>&nbsp;&nbsp;&nbsp;&nbsp;&nbsp;U tom trenutku mi stupamo na scenu. Pokazuje se da je brod koji je dospeo na Mesec vlasništvo, i da je sve troškove podnela jedna neprofitna organizacija pod okriljem Ujedinjenih nacija..."
<BR>&nbsp;&nbsp;&nbsp;&nbsp;&nbsp;"Čekaj", prekide ga Strong. "Nisam znao da i Ujedinjene nacije mogu da osnivaju korporacije."
<BR>&nbsp;&nbsp;&nbsp;&nbsp;&nbsp;"Već ćeš se u to uveriti", odgovori mu njegov partner. "Kaminse, šta ti o tome imaš da kažeš?" Kamins potvrdno klimnu glavom. "U svakom slučaju", nastavi Hariman, "već imam takvu korporaciju. Osnovao sam je još pre nekoliko godina. Može da se bavi uglavnom naučnim i edukativnim stvarima, ali, oh, bratac, to je i te kako široko polje! Ali, da se vratimo na stvar... Dakle, ta korporacija, to čedo Ujedinjenih nacija, obraća se svom roditelju i traži da lunarnu koloniju proglasi autonomnom teritorijom, pod pokroviteljstvom Ujedinjenih nacija. U početku, nećemo zatražiti puno članstvo jer želimo da kolonija ostane obična..."
<BR>&nbsp;&nbsp;&nbsp;&nbsp;&nbsp;"On je naziva običnom!" primeti Montgomeri.
<BR>&nbsp;&nbsp;&nbsp;&nbsp;&nbsp;"Tako je. Ta nova kolonija biće de facto suverena država, nosilac prava na čitav Mesec, i - slušajte sad pažljivo! - sa ovlašćenjima da kupuje, prodaje, donosi zakone, izdaje tapije na zemljište, da zasniva monopole, prikuplja poreze, i tako dalje, i tako dalje. I ona je u našem vlasništvu!
<BR>&nbsp;&nbsp;&nbsp;&nbsp;&nbsp;Razlog tome je što najveće zemlje u Ujedinjenim nacijama naprosto ne mogu da smisle zahtev koji bi pravno bio utemeljen bar koliko i zahtev tropskih država, što ne mogu da se dogovore kako da podele plen u slučaju da odluče da primene golu silu, i što druge velike države ne bi želele da dožive da Sjedinjene Države pokupe kajmak. Shodno tome, najjednostavnije rešenje njihove dileme biće da sva prava ostanu u rukama Ujedinjenih nacija. Međutim, stvarni vlasnici, oni pod čijom će kontrolom biti sva ekonomska i pravna pitanja, bićemo zapravo mi. Pa, Monti, shvataš li sada o čemu govorim?"
<BR>&nbsp;&nbsp;&nbsp;&nbsp;&nbsp;Montgomeri se iskezi. "Proklet bio, šefe, ako mi je jasno da li je sve to baš neophodno, ali, dopada mi se. Predivno, zaista."
<BR>&nbsp;&nbsp;&nbsp;&nbsp;&nbsp;"E pa, ja baš ne mislim tako", progunđa Strong. "Delose, već sam imao prilike da te vidim kako ulećeš u neke komplikovane poslove - neki od njih bili su toliko mutni da se čak i meni stomak prevrtao - ali ovaj je gori od svih prethodnih. Mislim da te naprosto opčinjava zadovoljstvo što zakuvavaš stvari u kojima neko, na kraju, mora biti pređen."
<BR>&nbsp;&nbsp;&nbsp;&nbsp;&nbsp;Pre nego što odgovori, Hariman snažno povuče dim iz svoje cigare. "Ne dajem na to ni prebijenu paru, Džordže. Nazovi to prevarom, ili kako god želiš, ali ja idem na Mesec! Ukoliko zarad toga budem morao da obmanem milion ljudi, neću se ustručavati da to i učinim!"
<BR>&nbsp;&nbsp;&nbsp;&nbsp;&nbsp;"Ipak, nije neophodno učiniti to na taj način."
<BR>&nbsp;&nbsp;&nbsp;&nbsp;&nbsp;"Je li? A kako bi ti to izveo?"
<BR>&nbsp;&nbsp;&nbsp;&nbsp;&nbsp;"Ja? Pa, osnovao bih pravu, na zakonima utemeljenu korporaciju. Potrudio bih se da Kongres donese rezoluciju kojom se moja korporacija proglašava instrumentom Sjedinjenih Država..."
<BR>&nbsp;&nbsp;&nbsp;&nbsp;&nbsp;"Mito, znači?"
<BR>&nbsp;&nbsp;&nbsp;&nbsp;&nbsp;"Ne baš. Uticaj i pritisak mogli bi biti dovoljni. Potom bih pristupio prikupljanju novca i, konačno, izveo taj let."
<BR>&nbsp;&nbsp;&nbsp;&nbsp;&nbsp;"I Sjedinjene Države bile bi tada vlasnik Meseca?"
<BR>&nbsp;&nbsp;&nbsp;&nbsp;&nbsp;"Razume se", odgovori Strong pomalo kruto.
<BR>&nbsp;&nbsp;&nbsp;&nbsp;&nbsp;Hariman ustade i poče šetkati po prostoriji. "Ne shvataš, Džordže, naprosto ne shvataš. Mesec ne treba da pripadne ni jednoj pojedinačnoj zemlji, makar u pitanju bile i Sjedinjene Države."
<BR>&nbsp;&nbsp;&nbsp;&nbsp;&nbsp;"Ali bi, pretpostavljam, trebalo da pripadne tebi."
<BR>&nbsp;&nbsp;&nbsp;&nbsp;&nbsp;"Pa, ukoliko bude u mom posedu - makar samo na kratko - neću ga zloupotrebiti, a postaraću se da to ni drugi ne učine. Do đavola, nacionalna osećanja treba da se zaustave u stratosferi. Zar ne uviđaš šta bi se dogodilo ukoliko bi Sjedinjene Države postavile pravo na Mesec? Druge zemlje to, naprosto, ne bi prihvatile. Čitav slučaj postao bi predmet stalnog razdora u Savetu bezbednosti - i to baš u trenutku kada smo skoro došli do toga da poslovni čovek može mirno kovati planove, ne zazirući od novog rata svakih nekoliko godina. Druge zemlje - i to s punim pravom - na smrt će se plašiti Sjedinjenih Država. Dizaće svake noći pogled put neba, i sve što će videti jeste kako im atomske bombe iz mesečeve baze Sjedinjenih Država vise za vratom. I, hoće li biti voljne da ostanu mirne? Neće, gospodo... Nastojaće da se po svaku cenu dokopaju parčeta Meseca, zarad vlastitog nacionalnog interesa. Mesec je odveć velik da bi ga neko, pojedinačno, čitavog držao. I drugi će na njemu uspostaviti svoje baze, i moguće je da dođe do najgoreg rata kojeg je ova planeta dosad doživela - i mi ćemo za to biti krivi.
<BR>&nbsp;&nbsp;&nbsp;&nbsp;&nbsp;Ne, mora to biti sređeno tako da se svi pridržavaju dogovora - i zato moramo da dobro da razradimo plan, da sve sagledamo iz svih uglova, i da delujemo okolišno sve dok ne budemo sigurni da će stvar uspeti.
<BR>&nbsp;&nbsp;&nbsp;&nbsp;&nbsp;U svakom slučaju, Džordže, ukoliko sve budemo radili za račun Sjedinjenih Država, znaš li gde ćemo se, kao poslovni ljudi, na kraju naći?"
<BR>&nbsp;&nbsp;&nbsp;&nbsp;&nbsp;"Za upravljačem", odgovori Strong.
<BR>&nbsp;&nbsp;&nbsp;&nbsp;&nbsp;"Drž' da ne bude tako! Bili bismo izbačeni iz igre! Ministarstvo odbrane će nam reći: 'Hvala vam, gospodine Hariman. Hvala va, gospodine Strong. Preuzimamo čitavu stvar u interesu nacionalne bezbednosti; možete mirno poći kući'. I to i jeste jedino što ćemo moći da uradimo - da odemo kući i čekamo da izbije sledeći atomski rat.
<BR>&nbsp;&nbsp;&nbsp;&nbsp;&nbsp;Ne, Džordže, ne nameravam da to učinim. Ne nameravam da tim vojničinama prepustim čitavu stvar. Ne nameravam da uspostavim lunarnu koloniju i hranim je sve dotle dok ne bude u stanju da stane na sopstvene noge. Kažem vam - svima vama! - ovo je najveća stvar u istoriji čovečanstva od pronalaska vatre. Ukoliko se čitava stvar bude pametno vodila, to može značiti novi i lepši svet. Ukoliko se bude vodila pogrešno, predstavljaće jednosmernu kartu za Armagedon. Stvar je već tu, odmah iza vrata, želeli mi to ili ne. Međutim, ja imam nameru da budem prvi čovek na Mesecu - i da se lično postaram da se sve obavi kako valja."
<BR>&nbsp;&nbsp;&nbsp;&nbsp;&nbsp;On zastade. "Delose, jesi li završio sa svojom litanijom?" upita Strong.
<BR>&nbsp;&nbsp;&nbsp;&nbsp;&nbsp;"Ne nisam", odgovori Hariman izazovno. "Čitavu stvar ne sagledavaš kako treba. Da li shvataš šta nas čeka tamo gore?" On rukom načini luk prema tavanici. "Ljudi!"
<BR>&nbsp;&nbsp;&nbsp;&nbsp;&nbsp;"Na Mesecu?" upita Kamins.
<BR>&nbsp;&nbsp;&nbsp;&nbsp;&nbsp;"A što da ne na Mesecu?" prošapta Montgomeri Strongu.
<BR>&nbsp;&nbsp;&nbsp;&nbsp;&nbsp;"Ne, ne na Mesecu - i sam bih se veoma iznenadio ukoliko bismo pročeprkali i bilo koga našli ispod tog bezvazdušnog oklopa. Mesec je odsvirao svoje. Mislio sam na druge planete - Mars i Veneru, i Jupiterove satelite. A i na same zvezde. Pretpostavimo da tamo naiđemo na nekoga? Shvatate li šta bi to za nas značilo? Bili smo sami, posve sami, jedina rasa sa razumom na jedinom svetu za koji znamo. Nismo bili sposobni da vodimo razgovor čak ni sa psima, ili majmunima. Do svakog odgovora koji smo tražili morali smo doći sami, poput napuštene siročadi. Ali, pretpostavimo da naiđemo na druga stvorenja, stvorenja sa razumom, koja su i sama, na svoj način, puno razmišljala... Više ne bismo bili sami! Mogli bismo podići pogled put zvezda, posvema lišeni svakog straha."
<BR>&nbsp;&nbsp;&nbsp;&nbsp;&nbsp;Završio je, delujući pomalo umorno i kao da se i sam malčice srami tog svog izliva, poput čoveka zatečenog u nekom trenutku potpune intime. Stajao je i posmatrao ih, proučavajući im lica.
<BR>&nbsp;&nbsp;&nbsp;&nbsp;&nbsp;"Prava čarolija, šefe", uskliknu Montgomeri. "Mislim da bih nešto od toga mogao iskoristiti. Šta vi mislite?"
<BR>&nbsp;&nbsp;&nbsp;&nbsp;&nbsp;"Misliš da si sve popamtio?"
<BR>&nbsp;&nbsp;&nbsp;&nbsp;&nbsp;"Nije ni bilo potrebe... uključio sam vaš 'tihi steno'."
<BR>&nbsp;&nbsp;&nbsp;&nbsp;&nbsp;"Đavo da te nosi!"
<BR>&nbsp;&nbsp;&nbsp;&nbsp;&nbsp;"Prenećemo to i na video - kao monolog iz neke predstave."
<BR>&nbsp;&nbsp;&nbsp;&nbsp;&nbsp;Hariman se gotovo dečački nasmeši. "Nikada se nisam bavio glumom, ali ako ti misliš da može poslužiti, slažem se."
<BR>&nbsp;&nbsp;&nbsp;&nbsp;&nbsp;"Ma ne, ne vi, šefe", odvrati Montgomeri gotovo užasnuto. "Niste vi tip za to. Uzeću, po svoj prilici, Bejzila Vilksa-Buta. Sa svojim glasom poput orgulja i svojim lepim anđeoskim licem, on će ih stvarno sve popaliti."
<BR>&nbsp;&nbsp;&nbsp;&nbsp;&nbsp;Hariman pogleda nadole, na svoj stomačić, i reče pomalo osorno: "U redu - na posao. A sada, što se novca tiče... Pre svega, možemo se dati u poteru za onom vrstom priloga kakvi se daju neprofitnim korporacijama, nešto slično doprinosima za univerzitete. Usredsredite se na one velike, kojima odbici od poreza nešto zaista znače. Koliko mislite da bismo mogli sakupiti na taj način?"
<BR>&nbsp;&nbsp;&nbsp;&nbsp;&nbsp;"Veoma malo", odgovori Strong. "Te krave već su pomužene."
<BR>&nbsp;&nbsp;&nbsp;&nbsp;&nbsp;"Ali, ne i do kraja. Davaće one mleko dokle god bude bilo ljudi spremnih da radije daju priloge nego da plaćaju porez. Koliko bi, na primer, neko pristao da plati da se jedan krater na Mesecu nazove njegovim imenom?"
<BR>&nbsp;&nbsp;&nbsp;&nbsp;&nbsp;"Mislio sam da već svi imaju imena?" primeti pravnik.
<BR>&nbsp;&nbsp;&nbsp;&nbsp;&nbsp;"Mnogi ih nemaju - a tu je i ona tamna strana, koja još nije ni taknuta. Nećemo danas utvrđivati cenu; samo ćemo sve pribeležiti. Monti, želim propagandni program koji će i od đaka iscediti poneku paru. Četrdeset miliona đaka i neka svaki od njih da po deset centi - to je četiri miliona dolara. Te pare i te kako možemo iskoristiti."
<BR>&nbsp;&nbsp;&nbsp;&nbsp;&nbsp;"A što da zastanemo na samo deset centi?" upita Montgomri. "Ukoliko stvarno zainteresujemo te klince, moguće je da će iščeprkati i čitav dolar."
<BR>&nbsp;&nbsp;&nbsp;&nbsp;&nbsp;"Da, ali šta ćemo im za uzvrat ponuditi? Osim časti što uzimaju učešće u jednom uzvišenom pothvatu, i tako dalje?"
<BR>&nbsp;&nbsp;&nbsp;&nbsp;&nbsp;"Mmmm..." Montgomeri ponovo zagrize nokte. "Zamislimo da iskoristimo obe mogućnosti... Za priloženih deset centi dobili bi karticu koja bi potvrđivala da je član Kluba mesečevih pčelica..."
<BR>&nbsp;&nbsp;&nbsp;&nbsp;&nbsp;"Ne, već Mladih kosmonauta."
<BR>&nbsp;&nbsp;&nbsp;&nbsp;&nbsp;"U redu, neka pčelice budu devojčice... Ali, ne treba zaboraviti da se u to uvuku i skauti i skautkinje. Svakom detetu dali bismo karticu, s tim što bismo je potvrdili kada priloži i drugih deset centi. Kada, tako, dogura do jednog dolara, izdaćemo mu sertifikat, pogodan za uramljivanje, sa ugraviranim njegovim imenom i još ponečem, dok bi na poleđini bila slika Meseca."
<BR>&nbsp;&nbsp;&nbsp;&nbsp;&nbsp;"Ne na poleđini, već na prednjoj strani", ubaci Hariman. "Koristite samo jednostranu štampu: jeftinije je, a i izgleda upečatljivije. Daćemo mu i još nešto: pečatom potvrđenu garanciju da će mu se ime naći na ploči Mladih pionira Meseca, kao i unutar spomenika koji će biti podignut na Mesecu, na mestu gde se bude spustio prvi mesečev brod - na mikrofilmu, naravno; moramo voditi računa o težini tereta."
<BR>&nbsp;&nbsp;&nbsp;&nbsp;&nbsp;"Odlično!" složi se Montgomeri. "Šefe, a da još više proširimo posao? Kada dogura do deset dolara, dobija pravu, pozlaćenu značku zvezde-padalice i postaje Stariji pionir, sa pravom da glasa ili nečim sličnim. I ime mu se, mikrougravirano na platinskoj traci, stavlja na spoljnu stranu spomenika."
<BR>&nbsp;&nbsp;&nbsp;&nbsp;&nbsp;Strong je izgledao kao da beše zagrizao limun. "A šta se događa kada dogura do sto dolara?" upita on.
<BR>&nbsp;&nbsp;&nbsp;&nbsp;&nbsp;"Pa, u tom ćemo mu slučaju izdati novu karticu, pa može da počne iznova", veselo odgovori Montgomeri. "Ne brinite o tome, gospodine Strong - ukoliko se ijedno dete vine toliko visoko, već će biti nagrađeno. Možemo, na primer, da ga povedemo na inspekcioni obilazak broda pre nego što ovaj uzleti i da mu podarimo sliku kako stoji ispred ulaza u brod, sa pilotovim potpisom pri dnu - koji bi, naravno, stavila neka službenica."
<BR>&nbsp;&nbsp;&nbsp;&nbsp;&nbsp;"Povlačiti decu za nos... Fuj!"
<BR>&nbsp;&nbsp;&nbsp;&nbsp;&nbsp;"Ni govora", užurbano odvrati Montgomeri. "Neopipljive stvari su najčasnija roba koju neko može prodati... Uvek vrede onoliko koliko je neko spreman da za njih plati, i nikad ne gube na vrednosti. Možete ih i u grob poneti, nepomućenog sjaja."
<BR>&nbsp;&nbsp;&nbsp;&nbsp;&nbsp;"Hmmmm!"
<BR>&nbsp;&nbsp;&nbsp;&nbsp;&nbsp;Hariman je sve to slušao bez reči, zadovoljno se smeškajući. Kamins pročisti grlo. "Ukoliko ste vas dvojica završili sa tim proždiranjem mladih ove zemlje, izneo bih vam jednu svoju zamisao."
<BR>&nbsp;&nbsp;&nbsp;&nbsp;&nbsp;"Samo napred."
<BR>&nbsp;&nbsp;&nbsp;&nbsp;&nbsp;"Džordže, koliko mi je poznato, ti skupljaš marke, je li tako?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Koliko bi vredeo koverat sa markama poništenim pečatom na samom Mesecu?"
<BR>&nbsp;&nbsp;&nbsp;&nbsp;&nbsp;"A? Ali, znaš i sam da je to nemoguće!"
<BR>&nbsp;&nbsp;&nbsp;&nbsp;&nbsp;"Mislim da bismo se, bez većih poteškoća, mogli izboriti da se naš brod za Mesec proglasi zvaničnom poštanskom podstanicom... Koliko bi u tom slučaju marke vredele?"
<BR>&nbsp;&nbsp;&nbsp;&nbsp;&nbsp;"Uh, to zavisi od toga koliko bi ih bilo."
<BR>&nbsp;&nbsp;&nbsp;&nbsp;&nbsp;"Morao bi postojati neki optimalni broj, koji bi doneo maksimalnu sumu. Možeš li da nam daš procenu?"
<BR>&nbsp;&nbsp;&nbsp;&nbsp;&nbsp;Strong dobi odsutan izgled, a onda dohvati jednu starovremsku olovku i poče da računa. Hariman u međuvremenu nastavi: "Sole, onaj moj mali uspeh u kupovini mesečevih deonica od Džonsa udario mi je u glavu. Kako bi bilo da počnemo da prodajemo i zemljište za gradnju na Mesecu?"
<BR>&nbsp;&nbsp;&nbsp;&nbsp;&nbsp;"Budimo ozbiljni, Delose. Ne možeš to učiniti sve dok ne sletiš tamo."
<BR>&nbsp;&nbsp;&nbsp;&nbsp;&nbsp;"I jesam ozbiljan. Znam da imaš u vidu presude iz četrdesetih godina, po kojima takvo zemljište mora najpre biti isparcelisano i precizno opisano. Ja, međutim, želim da prodajem zemljište na Mesecu, a ti se postaraj da to smestiš u okvire zakona. Prodaću, ukoliko uzmognem, čitav Mesec - površinska prava, prava na minerale, sve redom."
<BR>&nbsp;&nbsp;&nbsp;&nbsp;&nbsp;"A šta ako kupci nagrnu?"
<BR>&nbsp;&nbsp;&nbsp;&nbsp;&nbsp;"Odlično. Što ih bude više, to bolje. Međutim, želim da naglasim da treba da zadržimo pravo da prikupljamo porez na ono što smo prodali. Ukoliko ne budu koristili zemljište, i ne žele da plaćaju porez, sve se ponovo vraća nama. Ti se samo pobrini da se to zakonski izvede, kako ne bismo zaglavili u zatvor. Moguće je da ćeš morati da počneš sa oglašavanjem u inostranstvu, i da tek potom to umuvaš u ovu zemlju. Kao, sećaš se, što je bio slučaj sa onim švedskim kartama za konjske trke."
<BR>&nbsp;&nbsp;&nbsp;&nbsp;&nbsp;Kamins je delovao zamišljeno. "Možemo se uključiti u zemljišnu kompaniju u Panami, a onda se preko radija i televizije oglašavati iz Meksika. Ali, da li stvarno misliš da bi se to prodavalo?"
<BR>&nbsp;&nbsp;&nbsp;&nbsp;&nbsp;"Sve se može prodati, čak i snežne grudve na Grenlandu", umeša se Montgomeri. "Sve zavisi od reklame."
<BR>&nbsp;&nbsp;&nbsp;&nbsp;&nbsp;"Sole, da li si ikada čitao o zemljišnom bumu na Floridi?" nastavi Hariman. "Ljudi su kupovali zemlju na neviđeno, a potom je prodavali po trostrukoj ceni, a da nikad nisu ni kročili na nju. Ponekad je neka parcela prošla i kroz desetak ruku, dok najzad neko nije ustanovio da se, recimo, nalazi tri metra pod vodom. Mi, međutim, možemo da ponudimo nešto mnogo povoljnije: jedno jutro garantovano suvog zemljišta sa puno sunca za, recimo, deset dolara - ili hiljadu jutara po dolar po jednom jutru. Ko bi bio u stanju da odoli takvoj ponudi? Naročito ako se prošire glasine da ima osnova za verovanje da je Mesec krcat uranijumom?"
<BR>&nbsp;&nbsp;&nbsp;&nbsp;&nbsp;"Je li, stvarno?"
<BR>&nbsp;&nbsp;&nbsp;&nbsp;&nbsp;"Odakle ja to da znam? Kada se pomama malo stiša, objavićemo da je odabrano mesto gde će biti izgrađen Luna Siti, i, kao slučajno, ispostaviće se da još ima slobodnih parcela u njegovoj blizini. Ne brini, Sole, ako je zemljište u pitanju, Džordž i ja to ćemo lako prodati. Eto, svojevremeno u Ozarku, gde jedva da je još bilo nekog parčeta zemljišta na prodaju, umeli smo da utrapimo dve strane istog jutra." Hariman kao da se zamisli. "Ipak, mislim da bi valjalo da zadržimo mineralna prava... Možda, na kraju krajeva, tamo i ima uranijuma!"
<BR>&nbsp;&nbsp;&nbsp;&nbsp;&nbsp;Kamins mljacnu jezikom. "Delose, u duši si pravo dete. Veliki, preterano izrasli, simpatičan... maloletni prestupnik."
<BR>&nbsp;&nbsp;&nbsp;&nbsp;&nbsp;Strong se iznenada oglasi. "Pola miliona!" uzviknu on.
<BR>&nbsp;&nbsp;&nbsp;&nbsp;&nbsp;"Pola miliona... na ime čega?"
<BR>&nbsp;&nbsp;&nbsp;&nbsp;&nbsp;"Pa, naravno, koverata sa poništenim markama! O tome smo pričali... Po mojoj proceni, pet hiljada komada moglo bi se plasirati kod ozbiljnih sakupljača i preprodavaca. Ali, čak i u tom slučaju morali bismo da damo popust nekoj agenciji i da se držimo postrani sve dok brod ne bude izgrađen - dok čitava stvar ne počne delovati kao ostvarljiva."
<BR>&nbsp;&nbsp;&nbsp;&nbsp;&nbsp;"U redu", složi se Hariman. "Ti se pobrini za to. Ja ću pribeležiti da pri kraju možemo računati i na tih tvojih pola miliona."
<BR>&nbsp;&nbsp;&nbsp;&nbsp;&nbsp;"A da li ću ja dobiti proviziju?" upita Kamins. "Na kraju krajeva, ideja je moja."
<BR>&nbsp;&nbsp;&nbsp;&nbsp;&nbsp;"Dobićeš brdo zahvalnica - i deset jutara na Mesecu. Pa, možemo li još negde ispumpati lovu?"
<BR>&nbsp;&nbsp;&nbsp;&nbsp;&nbsp;"Planiraš li da prodaješ deonice?"
<BR>&nbsp;&nbsp;&nbsp;&nbsp;&nbsp;"Upravo stižem do toga. Razume se - ali ne povlašćene deonice. Ne bih želeo da nas primoraju na reorganizaciju... Zajedničko učešće, da, ali bez prava glasa..."
<BR>&nbsp;&nbsp;&nbsp;&nbsp;&nbsp;"Meni to zvuči kao još jedna od korporacija iz onih banana-republika."
<BR>&nbsp;&nbsp;&nbsp;&nbsp;&nbsp;"Naravno... Ali, želim da se nešto od toga pojavi i na njujorškoj berzi, i ti ćeš to morati da nekako središ sa Berzanskom komisijom za bezbednost. Ne mnogo, tek koliko za izlog: ali, moraćemo da ih držimo aktivnim i da im obezbedimo stalni porast vrednosti."
<BR>&nbsp;&nbsp;&nbsp;&nbsp;&nbsp;"Možda bi radije želeo da preplivam Helespont?"
<BR>&nbsp;&nbsp;&nbsp;&nbsp;&nbsp;"Ne budi takav, Sole. Samo, ovo treba da bije i brzinu ambulantnih kola, a?"
<BR>&nbsp;&nbsp;&nbsp;&nbsp;&nbsp;"Ovaj, nisam baš siguran."
<BR>&nbsp;&nbsp;&nbsp;&nbsp;&nbsp;"Pa, to je ono što želim od tebe... hop!" Ekran na Harimanovom stolu iznenada se osvetli i jedna devojka mu se obrati. "Gospodine Hariman, gospodin Dikson je ovde. Nema zakazan sastanak, ali tvrdi da ćete biti spremni da se sa njim vidite."
<BR>&nbsp;&nbsp;&nbsp;&nbsp;&nbsp;"Mislio sam da je ova sprava isključena", promrmlja Hariman. "U redu, uvedite ga."
<BR>&nbsp;&nbsp;&nbsp;&nbsp;&nbsp;"Razumem, gospodine... Oh, gospodine, ovog časa stigao je i gospodin Entenza.
<BR>&nbsp;&nbsp;&nbsp;&nbsp;&nbsp;"Neka obojica uđu." Hariman isključi aparat i okrenu se prema svojim saradnicima. "Jezik za zube, bratijo, i pripazite na svoje buđelare."
<BR>&nbsp;&nbsp;&nbsp;&nbsp;&nbsp;"Gle, ko nam to kaže!"
<BR>&nbsp;&nbsp;&nbsp;&nbsp;&nbsp;Dikson uđe, a za njim i Entenza. On sede, obazre se oko sebe, zausti da nešto kaže, ali se predomisli. Potom ponovo pogleda unaokolo, posebno se zadržavši na Entenzi.
<BR>&nbsp;&nbsp;&nbsp;&nbsp;&nbsp;"Napred, Dene", stade ga hrabriti Hariman. "Ovde nema nikog, osim nas domaćih."
<BR>&nbsp;&nbsp;&nbsp;&nbsp;&nbsp;Dikson se najzad odluči. "Di Di, rešio sam da ti se priključim", saopšti mu on. "Kao znak poverenja, evo, s teškom mukom sam ovo obezbedio." On izvuče iz džepa nešto nalik na zvanični ugovor i razvi ga. Bio je to ugovor o prodaji mesečevih prava, kojim Fineas Morgan svoje učešće predaje Diksonu, sačinjen na posve isti način kao i ugovor kojim je Džons svoja prava prodao Harimanu.
<BR>&nbsp;&nbsp;&nbsp;&nbsp;&nbsp;Entenza ga iznenađeno pogleda, a onda se i sam maši za džep i izvuče tri ugovora - svaki sa direktorom neke energetske firme.
<BR>&nbsp;&nbsp;&nbsp;&nbsp;&nbsp;Hariman iskrivi lice. "Dene, Džek podiže ulog na tri... Jesi li spreman da ga pratiš?"
<BR>&nbsp;&nbsp;&nbsp;&nbsp;&nbsp;Dikson se trpeljivo nasmeši. "Da, pratim ga", odgovori on i izvuče još tri ugovora, pa se iskezi i pruži ruku Entenzi.
<BR>&nbsp;&nbsp;&nbsp;&nbsp;&nbsp;"Znači, nerešeno." Hariman na brzinu odluči da još ništa ne kaže o sedam ugovora, prispelih televezama, koji su stajali zaključani u njegovom stolu - posle odlaska u postelju prethodne noći, bio je prezauzet telefoniranjem sve do ponoći. "Džek, koliko si ih platio?"
<BR>&nbsp;&nbsp;&nbsp;&nbsp;&nbsp;"Stendiš je tražio hiljadarku; ostali su bili znatno jeftiniji."
<BR>&nbsp;&nbsp;&nbsp;&nbsp;&nbsp;"Do đavola, rekao sam vam da ne dižete cenu! Stendiš će sada početi da pričao unaokolo. A ti, Dene?"
<BR>&nbsp;&nbsp;&nbsp;&nbsp;&nbsp;"Dobio sam ih po prihvatljivoj ceni."
<BR>&nbsp;&nbsp;&nbsp;&nbsp;&nbsp;"Znači, ne priča ti se, a? Nije važno... Pa, gospodo, da vidimo koliko ozbiljno mislite. Koliko ste novaca doneli sa sobom?"
<BR>&nbsp;&nbsp;&nbsp;&nbsp;&nbsp;Entenza pogleda Diksona, i ovaj odgovori: "Koliko je potrebno?"
<BR>&nbsp;&nbsp;&nbsp;&nbsp;&nbsp;"Koliko možete da prikupite?" upita Hariman.
<BR>&nbsp;&nbsp;&nbsp;&nbsp;&nbsp;Dikson sleže ramenima. "Ovo nas nikuda ne vodi. Razgovarajmo u ciframa. Sto hiljada."
<BR>&nbsp;&nbsp;&nbsp;&nbsp;&nbsp;Hariman prezrivo šmrknu. "Imam utisak da zapravo želite da rezervišete mesto pri prvom letu na Mesec. Pa, prodaću vam ga po toj ceni."
<BR>&nbsp;&nbsp;&nbsp;&nbsp;&nbsp;"Prekinimo s tim, Delose. Koliko?"
<BR>&nbsp;&nbsp;&nbsp;&nbsp;&nbsp;Harimanovo lice ostade bezizražajno, ali mu je mozak mahnito radio. Bio je uhvaćen na krivoj nozi, bez dovoljno informacija - o ciframa nije još razgovarao ni sa svojim glavnim inženjerom. Baš je bio šašav! Zbog čeka nije isključio vizifon? "Dene, kao što sam ti već rekao, koštaće te najmanje milion samo da se uključiš u ovu igru."
<BR>&nbsp;&nbsp;&nbsp;&nbsp;&nbsp;"Tako sam i mislio. A koliko će koštati da i ostanem u igri?"
<BR>&nbsp;&nbsp;&nbsp;&nbsp;&nbsp;"Sve što imaš."
<BR>&nbsp;&nbsp;&nbsp;&nbsp;&nbsp;"Ne budali, Delose. Imam više nego ti."
<BR>&nbsp;&nbsp;&nbsp;&nbsp;&nbsp;Hariman upali cigaru; bio je to jedini znak njegove uzbuđenosti. "Pa, recimo da staviš dolar na svaki naš dolar."
<BR>&nbsp;&nbsp;&nbsp;&nbsp;&nbsp;"Da li tada dobijam i po dve deonice?"
<BR>&nbsp;&nbsp;&nbsp;&nbsp;&nbsp;"U redu, u redu, gurnućeš ruku u buđelar kada god to neko od nas učini... Dobijaš i deonicu na svaku našu deonicu. Ali, ja vodim igru."
<BR>&nbsp;&nbsp;&nbsp;&nbsp;&nbsp;"U redu, ti rukovodiš operacijom", složi se Dikson. "Ulažem milion sada, i sledim vas koliko god bude potrebno. Nemaš, siguran sam da nemaš nikakvu primedbu da u pothvatu imam i svog posebnog finansijskog stručnjaka?"
<BR>&nbsp;&nbsp;&nbsp;&nbsp;&nbsp;"Da li sam te, Dene, ikada prevario?"
<BR>&nbsp;&nbsp;&nbsp;&nbsp;&nbsp;"Nisi, i nema potrebe da to sada učiniš."
<BR>&nbsp;&nbsp;&nbsp;&nbsp;&nbsp;"Neka bude po tvome... Ali, postaraj se da pošalješ čoveka koji ume da drži jezik za zubima."
<BR>&nbsp;&nbsp;&nbsp;&nbsp;&nbsp;"Ne brini, ćutaće. Držaću ga u procepu."
<BR>&nbsp;&nbsp;&nbsp;&nbsp;&nbsp;Hariman se stade pitati koliko je Dikson zapravo težak. "Dene, možda ćemo ti kasnije pružiti priliku da kupiš još deonica. Ova će operacija biti prilično skupa."
<BR>&nbsp;&nbsp;&nbsp;&nbsp;&nbsp;Dikson pažljivo sklopi prste. "Pozabavićemo se time kada za to dođe vreme. Ne može se dopustiti da jedno preduzeće propadne zbog nedostatka kapitala."
<BR>&nbsp;&nbsp;&nbsp;&nbsp;&nbsp;"Vrlo dobro." Hariman se okrenu prema Entenzi. "Džek, čuo si šta je Den imao da kaže. Da li ti uslovi odgovaraju?"
<BR>&nbsp;&nbsp;&nbsp;&nbsp;&nbsp;Entenzino čelo beše se orosilo znojem. "Ne mogu da tako brzo sakupim milion."
<BR>&nbsp;&nbsp;&nbsp;&nbsp;&nbsp;"Nema veze, Džek. Novac nam nije potreban ovog časa. Tvoj potpis biće dovoljan. Imaćeš nešto vremena da središ stvari."
<BR>&nbsp;&nbsp;&nbsp;&nbsp;&nbsp;"Ali, rekao si milion samo za početak. Ne mogu da vas pratim neograničeno; moraš negde postaviti granicu. Moram voditi računa o svojoj porodici."
<BR>&nbsp;&nbsp;&nbsp;&nbsp;&nbsp;"Nemaš nikakve anuitete, Džek? Ili pare upumpane u neki trust?"
<BR>&nbsp;&nbsp;&nbsp;&nbsp;&nbsp;"Ne radi se tome... Radi se o tome da ćete biti u mogućnosti da me pritisnete... da me izgurate."
<BR>&nbsp;&nbsp;&nbsp;&nbsp;&nbsp;Hariman sačeka da Dikson nešto kaže, i ovaj se najzad oglasi. "Džek, nećemo te izgurati... sve dok budeš mogao da dokažeš da su uložio i poslednju paru. A možemo ti omogućiti i otplatu na rate."
<BR>&nbsp;&nbsp;&nbsp;&nbsp;&nbsp;Hariman se saglasi klimanjem glave. "Slažem se, Džek." Na brzinu, razmišljao je o tome da bi svako smanjenje Entenzinih deonica njemu i Strongu dalo premoć pri glasanju.
<BR>&nbsp;&nbsp;&nbsp;&nbsp;&nbsp;Po svoj prilici je i Strong razmišljao o nečem sličnom, jer se i on iznenada oglasi. "Ne dopada mi se to... Četiri ravnopravna partnera - previše lako bismo mogli zapasti u ćorsokak."
<BR>&nbsp;&nbsp;&nbsp;&nbsp;&nbsp;Dikson sleže ramenima. "Ne nameravam da i o tome brinem. Ušao sam u sve ovo jer verujem da Delos čitavu stvar može učiniti profitabilnom."
<BR>&nbsp;&nbsp;&nbsp;&nbsp;&nbsp;"Dene, stići ćemo na Mesec!"
<BR>&nbsp;&nbsp;&nbsp;&nbsp;&nbsp;"Ne radi se o tome. Smeo bih da se kladim da će biti profita, stigli na Mesec ili ne stigli. Sinoćnje veče proveo sam proučavajući obelodanjene izveštaje o poslovanju više tvojih kompanija; vrlo su zanimljivi. Predlažem da svako moguće zapadanje u ćorsokak razrešimo tako što ćemo direktoru - to jest tebi, Delose - dati ovlašćenje da presudi u svakom sporu. Zadovoljan, Entenza?"
<BR>&nbsp;&nbsp;&nbsp;&nbsp;&nbsp;"Oh, naravno!"
<BR>&nbsp;&nbsp;&nbsp;&nbsp;&nbsp;Hariman je bio zabrinut, ali se potrudi da to ne pokaže. Nije verovao Diksonu, čak ni kada darove nosi. On naglo ustade. "U žurbi sam, gospodo. Prepuštam vas g. Strongu i g. Kaminsu. Dođi, Monti." Bio je siguran da se Kamins neće prerano izbrbljati, čak i kada su zvanični partneri bili u pitanju. Što se Stronga tiče - pa, Džordž ni svojoj levoj ruci ne bi dozvolio da prebroji koliko prstiju ima na desnoj ruci.
<BR>
<BR>&nbsp;&nbsp;&nbsp;&nbsp;&nbsp;Ispred vrata privatne kancelarije dvojice partnera Hariman ostavi Montgomerija i uputi se hodnikom. Endru Fergason, glavni inženjer Harriman Enterprisesa, podiže pogled kada Hariman uđe. "Zdravo, gazda! Čujte, g. Strong mi je jutros predočio jednu vrlo zanimljivu zamisao o prekidačima za svetlo. U početku mi se nije učinila praktičnom, ali..."
<BR>&nbsp;&nbsp;&nbsp;&nbsp;&nbsp;"Zaboravi na to. Neka se neki od momaka time pozabavi. Znaš na čemu sada radimo?"
<BR>&nbsp;&nbsp;&nbsp;&nbsp;&nbsp;"Da, čuo sam neke glasine", odgovori Fergason oprezno.
<BR>&nbsp;&nbsp;&nbsp;&nbsp;&nbsp;"Spali tog tipa koji pronosi glasine unaokolo. Ili, još bolje - pošalji ga po nekom specijalnom zadatku u Tibet i drži ga tamo dok s ovim ne završimo. Pa, da počnemo... Želim da, što je brže moguće, izgradim brod za let na Mesec."
<BR>&nbsp;&nbsp;&nbsp;&nbsp;&nbsp;Fergason prebaci jednu nogu preko naslona svoje naslonjače, uze nož za sečenje hartije i stade da čisti nokte. "Kažete to kao da mi izdajete nalog da sagradim neku šupu."
<BR>&nbsp;&nbsp;&nbsp;&nbsp;&nbsp;"Što da ne? Teoretski, još od 1949. postoji odgovarajuće gorivo. Ti samo prikupi momke da izrade nacrte, a potom i ekipu koja će sagraditi brod... Ti gradiš - ja plaćam račune. Šta može biti jednostavnije od toga?"
<BR>&nbsp;&nbsp;&nbsp;&nbsp;&nbsp;Fergason se zagleda u tavanicu. "'Odgovarajuće gorivo...'" ponovi od sneno.
<BR>&nbsp;&nbsp;&nbsp;&nbsp;&nbsp;"Baš tako sam rekao. Brojke pokazuju da su vodonik i kiseonik sasvim dovoljni da se stepenasta raketa odbaci do Meseca i vrati... Sve je u odgovarajućoj konstrukciji."
<BR>&nbsp;&nbsp;&nbsp;&nbsp;&nbsp;"'U odgovarajućoj konstrukciji'", nastavi Fergason istim blagim glasom, a onda se odjednom okrenu, zabi nož u površinu stola i zacvile. "Šta vi zapravo znate o odgovarajućoj konstrukciji? Odakle da uzmem čelik? Šta da upotrebim za poslednji stepen rakete? Koliko, do đavola, da u sekundu utrošim te vaše šašave smeše, a da mi istovremeno ostane dovoljno za kočenje? Kako da za višestepenu raketu obezbedim odgovarajući odnos masa? Zbog čega mi, do vraga, niste dozvolili da sagradim odgovarajući brod dok smo još raspolagali gorivom?"
<BR>&nbsp;&nbsp;&nbsp;&nbsp;&nbsp;Hariman sačeka nekoliko trenutaka da se glavni inženjer smiri. "Pa, Endi, šta nam onda valja raditi?" upita on.
<BR>&nbsp;&nbsp;&nbsp;&nbsp;&nbsp;"Hmmmmm... Razmišljao sam o tome prošle noći u postelji - i moja stara ljuta je zbog toga na vas kao sam đavo... Noć sam na kraju morao da završim na kauču. Pre svega. g. Hariman, da bi se čovek toga uopšte poduhvatio neophodno je dobiti dozvolu za istraživanja od Ministarstva odbrane. Potom vi..."
<BR>&nbsp;&nbsp;&nbsp;&nbsp;&nbsp;"Do đavola, Endi, drži se ti samo svoje struke, a meni prepusti sve političke i finansijske zavrzlame. Nije mi potreban tvoj savet u vezi s tim."
<BR>&nbsp;&nbsp;&nbsp;&nbsp;&nbsp;"Do đavola, Delose, ne ustobočujte se odmah. Ja i govorim o struci. Ministarstvo u svom posedu ima čitavu gomilu papira o ranijim raketnim istraživanjima - i sve se to smatra poverljivim. Bez vladine privole, u to se ne može ni priviriti."
<BR>&nbsp;&nbsp;&nbsp;&nbsp;&nbsp;"Ne verujem da tamo ima mnogo toga. Šta bi to neka vladina raketa mogla postići, što Skywaysova ne bi bila u stanju? I sam si mi već rekao da federalna istraživanja nisu dovela ni do čega osobitog."
<BR>&nbsp;&nbsp;&nbsp;&nbsp;&nbsp;Fergason kao da poprimi nadmen izgled. "Bojim se da vam to ne mogu objasniti laičkim rečnikom. Moraćete da uzmete zdravo za gotovo da su nam ta vladina istraživanja neophodna. Nema nikakvog smisla traćiti hiljade dolara na nešto što je već obavljeno."
<BR>&nbsp;&nbsp;&nbsp;&nbsp;&nbsp;"Pa, potroši te hiljade."
<BR>&nbsp;&nbsp;&nbsp;&nbsp;&nbsp;"Možda će biti potrebni i milioni."
<BR>&nbsp;&nbsp;&nbsp;&nbsp;&nbsp;"Pa, potroši onda milione! Ne zaziri od troškova. Endi, ne želim da se u ovo upetljava i vojska." Za trenutak pomisli da inženjeru objasni šta sve stoji iza njegove odluke, ali odmah odustade. "Koliko su ti zaista neophodni ti vladini izveštaji? Možeš li isto postići iznajmljivanjem inžerenja koji su radili za vladu? Ili da ih, ukoliko još rade za nju, naprosto preotmeš?"
<BR>&nbsp;&nbsp;&nbsp;&nbsp;&nbsp;Fergason napući usne. "Ako budete stalno pokušavali da me ometate, kako mislite da dođem do bilo kakvih rezultata?"
<BR>&nbsp;&nbsp;&nbsp;&nbsp;&nbsp;"Ne ometam te. Kažem ti samo da se ovde ne radi o vladinom projektu. Ukoliko nisi spreman da se sa tim poneseš pod datim uslovima, reci mi to odmah, da potražim nekog ko će hteti."
<BR>&nbsp;&nbsp;&nbsp;&nbsp;&nbsp;Fergason se poče poigravati sa nožem sa sečenje hartije na svom pisaćem stolu, a onda tiho odgovori: "Imam u vidu jednog momka koji je nekad, u Vajt Sendsu, radio za vladu. Bio je veoma bistar dečko - vodeći konstruktor u odeljenju."
<BR>&nbsp;&nbsp;&nbsp;&nbsp;&nbsp;"Misliš li da bi mogao predvoditi našu grupu?"
<BR>&nbsp;&nbsp;&nbsp;&nbsp;&nbsp;"Upravo sam to imao na umu."
<BR>&nbsp;&nbsp;&nbsp;&nbsp;&nbsp;"Kako se zove? Gde je sada? Za koga radi?"
<BR>&nbsp;&nbsp;&nbsp;&nbsp;&nbsp;"Pa, kao što se često događa, kada je vlada zaključila svoj projekat u Vajt Sendsu, smatrao sam da je sramotno da takav momak ostane bez posla, pa sam ga doveo u Skyways. Sada je glavni inženjer za održavanje naših postrojenja na Obali."
<BR>&nbsp;&nbsp;&nbsp;&nbsp;&nbsp;"Za održavanje postrojenja? Kakav odvratan posao za nekog kreativnog momka! Ali, to znači da sada radi za nas? Daj ga odmah na ekran. Ne... pozovi one na Obali i reci im da ga odmah pošalju ovamo specijalnom raketom; svi zajedno otići ćemo na ručak."
<BR>&nbsp;&nbsp;&nbsp;&nbsp;&nbsp;"Kao što se često događa", nastavi Fergason mirno, "digao sam se prošle noći iz postelje i pozvao ga - to je ono što je zasmetalo mojoj staroj. Eno ga tamo napolju, čeka. Koster... Bob Koster."
<BR>&nbsp;&nbsp;&nbsp;&nbsp;&nbsp;Lagani osmeh razli se čitavim Harimanovim licem. "Endi! Matora bitango, zbog čega si se sve vreme pretvarao da režiš?"
<BR>&nbsp;&nbsp;&nbsp;&nbsp;&nbsp;"Nisam se pretvarao. Meni se ovde dopada, gospodine Hariman. Sve dok mi se ne petljate u moj posao, radiću ga po svom najboljem znanju i umenju. Pa, evo šta sam smislio: naimenovaćemo Kostera za glavnog inženjera projekta i pustićemo ga da radi po svojoj glavi. Neću ga povlačiti za rukave; samo ću čitati izveštaje. Ali, da ga i vi ostavite na miru, razumete li? Ništa više nekom sposobnom tehničaru ne ide toliko na živce, koliko neki nekompetentni badža sa čekovnom knjižicom koji mu sve vreme govori kako da radi."
<BR>&nbsp;&nbsp;&nbsp;&nbsp;&nbsp;"Slažem se. Ali i ja, takođe, ne želim da se neka štedljiva matora budala petlja i usporava ga u radu. Vodi računa da ga ne ometaš, ili ću ti izvući ćilim ispod nogu. Jesmo li se razumeli?"
<BR>&nbsp;&nbsp;&nbsp;&nbsp;&nbsp;"Mislim da jesmo."
<BR>&nbsp;&nbsp;&nbsp;&nbsp;&nbsp;"Onda ga uvedi."
<BR>&nbsp;&nbsp;&nbsp;&nbsp;&nbsp;Po svemu sudeći, Fergasonovo shvatanje dečka odnosilo se na osobe od oko trideset pet godina; po Harimanovoj proceni, Koster je upravo toliko mogao imati. Bio je visok, mršav i napet na neki tih način. Hariman ga odmah spopade, čim su se rukovali. "Bobe, da li bi mogao da sagradiš raketu koja bi nas odvela na Mesec?"
<BR>&nbsp;&nbsp;&nbsp;&nbsp;&nbsp;Koster to dočeka ni ne trepnuvši. "Imate li kakav izvor iks-goriva?" odgovori on protivpitanjem, koristeći uobičajenu skraćenicu među stručnjacima za izotopsko gorivo koje se ranije dobijalo na energetskom satelitu.
<BR>&nbsp;&nbsp;&nbsp;&nbsp;&nbsp;"Nemam."
<BR>&nbsp;&nbsp;&nbsp;&nbsp;&nbsp;Koster tokom nekoliko sekundi ostade savršeno miran, a onda odgovori: "U tom slučaju, mogu da na Mesec spustim raketu bez ljudske posade."
<BR>&nbsp;&nbsp;&nbsp;&nbsp;&nbsp;"Nije dovoljno. Želim da odemo tamo, da se spustimo, i da se vratimo. Da li ćemo se ponovo ovde spustiti uz pomoć goriva, ili kočenjem kroz atmosferu, nije od osobite važnosti."
<BR>&nbsp;&nbsp;&nbsp;&nbsp;&nbsp;Činilo se da Koster nikada ne hita s odgovorom, i Hariman je imao neobičan osećaj da čuje kako se u mladićevoj glavi vrte točkići. "Bilo bi to veoma skupo."
<BR>&nbsp;&nbsp;&nbsp;&nbsp;&nbsp;"Zar te je neko pitao koliko će koštati? Možeš li to da izvedeš?"
<BR>&nbsp;&nbsp;&nbsp;&nbsp;&nbsp;"Mogao bih da pokušam."
<BR>&nbsp;&nbsp;&nbsp;&nbsp;&nbsp;"Da pokušaš, đavola! Misliš li da to možeš izvesti? Da li bi se u to kladio u sve što imaš? Da li bi bio spreman da staviš na kocku i vlastiti život? Ukoliko ne veruješ u sebe, čoveče, uvek si gubitnik."
<BR>&nbsp;&nbsp;&nbsp;&nbsp;&nbsp;"A koliko biste, gospodine, vi rizikovali? Već sam vam rekao da bi bilo skupo, ali se bojim da nemate pojma koliko skupo."
<BR>&nbsp;&nbsp;&nbsp;&nbsp;&nbsp;"A ja sam ti rekao da ne brineš o novcu. Potroši koliko god bude neophodno; moj će posao biti da plaćam račune. Dakle, možeš li to izvesti?"
<BR>&nbsp;&nbsp;&nbsp;&nbsp;&nbsp;"Da, mogu. Kasnije ću vam reći koliko će koštati, i koliko će mi vremena biti potrebno."
<BR>&nbsp;&nbsp;&nbsp;&nbsp;&nbsp;"Vrlo dobro. Počni odmah da sakupljaš svoj tim. Endi", upita on okrećući se Fergasonu, "gde ćemo to izvesti? U Australiji?"
<BR>&nbsp;&nbsp;&nbsp;&nbsp;&nbsp;"Ne." Koster je bio taj koji je odgovorio. "Australija ne odgovara. Želim jednu planinu kao katapult. To će nam prištedeti jedan stepen rakete."
<BR>&nbsp;&nbsp;&nbsp;&nbsp;&nbsp;"Koliko veliku planinu?" upita Hariman. "Da li će Vrh Pajks biti dovoljan?"
<BR>&nbsp;&nbsp;&nbsp;&nbsp;&nbsp;"Moraju to biti Andi", primeti Fergason. "Planine su tamo više i bliže ekvatoru. Na kraju krajeva, imamo i postrojenja tamo - ili ih, bar, Andes Development Company ima."
<BR>&nbsp;&nbsp;&nbsp;&nbsp;&nbsp;"Sam odluči, Bobe", dobaci Hariman Kosteru. "Lično, više bih voleo Vrh Pajks, ali na tebi je da odabereš." Razmišljao je o tome kako bi bilo od izvanredne poslovne prednosti ukoliko bi Svemirska luka br. 1 bila smeštena unutar Sjedinjenih Država - sasvim je jasno mogao sebi da predoči reklamne prednosti prizora otiskivanja mesečevih brodova sa Vrha Pajksa, pred punim pogledom bezbroja ljudi na stotine milja prema Istoku.
<BR>&nbsp;&nbsp;&nbsp;&nbsp;&nbsp;"Obavestiću vas."
<BR>&nbsp;&nbsp;&nbsp;&nbsp;&nbsp;"A sada, o tvojoj plati. Zaboravi koliko si do sada primao; koliko tražiš?"
<BR>&nbsp;&nbsp;&nbsp;&nbsp;&nbsp;Koster odmahnu rukom, kao da ne želi da se u to upušta. "Radiću za kafu i poneki kolačić."
<BR>&nbsp;&nbsp;&nbsp;&nbsp;&nbsp;"Ne budi lud."
<BR>&nbsp;&nbsp;&nbsp;&nbsp;&nbsp;"Dozvolite mi da završim... Za kafu, kolačiće i još nešto: i ja idem na taj put."
<BR>&nbsp;&nbsp;&nbsp;&nbsp;&nbsp;Hariman zatrepta. "Pa, to mogu da razumem", odgovori on lagano. "U međuvremenu, ipak ću te staviti na platni spisak. Ali, računaj sa tri osobe, osim ukoliko sam nisi i pilot."
<BR>&nbsp;&nbsp;&nbsp;&nbsp;&nbsp;"Nisam."
<BR>&nbsp;&nbsp;&nbsp;&nbsp;&nbsp;"Onda, za trojicu. Jer, idem i ja."
<BR>
<BR>&nbsp;&nbsp;&nbsp;&nbsp;&nbsp;4.
<BR>&nbsp;&nbsp;&nbsp;&nbsp;&nbsp;"Baš dobro, Dene, što si odlučio da svratiš", dočeka ga Hariman, "ili bi se našao izvan posla. Nameravam, pre nego što završim s ovim, da krenem u najveće moguće vrbovanje ljudi iz energetske kompanije."
<BR>&nbsp;&nbsp;&nbsp;&nbsp;&nbsp;Dikson premaza puterom svoju zemičku. "Stvarno? A kako?"
<BR>&nbsp;&nbsp;&nbsp;&nbsp;&nbsp;"Na drugoj strani Meseca postavićemo elektrane visokog zračenja, kao što je bila ona u Arizoni - ona koja je eksplodirala. Upravljaćemo njima iz daljine; ukoliko neka i eksplodira, nije važno. Na taj način dobiću više iks-goriva za nedelju dana, nego što ga Kompanija daje za tri meseca. Nema ničeg ličnog u svemu tome: naprosto, potreban mi je izvor goriva za interplanetarne brodove. Ukoliko ne možemo da dobro gorivo dobijemo ovde, moraćemo da ga sami pravimo na Mesecu."
<BR>&nbsp;&nbsp;&nbsp;&nbsp;&nbsp;"Zanimljivo. Ali, gde predlažeš da uzmemo uranijum za tih šest 'hrpa'? Koliko sam obavešten, Komisija za atomsku energiju već je rasporedila količine koje će se dobiti za dvadeset godina unapred."
<BR>&nbsp;&nbsp;&nbsp;&nbsp;&nbsp;"Uranijuma? Ne budali, Dene; dobićemo ga na Mesecu."
<BR>&nbsp;&nbsp;&nbsp;&nbsp;&nbsp;"Na Mesecu? Zar tamo ima uranijuma?"
<BR>&nbsp;&nbsp;&nbsp;&nbsp;&nbsp;"Zar nisi znao? Mislio sam da je to bio razlog što si odlučio da mi se priključiš."
<BR>&nbsp;&nbsp;&nbsp;&nbsp;&nbsp;"Ne, nisam znao", priznade Dikson otvoreno. "A kakve dokaze za to imaš?"
<BR>&nbsp;&nbsp;&nbsp;&nbsp;&nbsp;"Ja? Pa, ja ti nisam naučnik, ali se čini da je stvar dosta jasna. Spektroskopija, ili tako nešto. Raspitaj se kod nekog od onih profesora. Ali, ne pokazuj preveliko zanimanje; još nismo spremni da stupimo na scenu." Hariman ustade. "Moram da krenem, ili ću propustiti šatl za Roterdam. Hvala ti na ručku." I on zgrabi svoj šešir i odjuri.
<BR>
<BR>&nbsp;&nbsp;&nbsp;&nbsp;&nbsp;Hariman ustade. "Kako god vam je volja, gospodine Minher fan der Felde. Pružam priliku i vama i vašim kolegama da se obezbedite... Svi vaši geolozi slažu se u tome da dijamanti ishode iz vulkanskih aktivnosti. Šta mislite, šta ćemo tamo zateći?" I on spusti veliku fotografiju Meseca na Holanđaninov sto.
<BR>&nbsp;&nbsp;&nbsp;&nbsp;&nbsp;Trgovac dijamantima bezizražajno se zagleda u sliku Zemljinog pratioca, izbrazdanog hiljadama kratera. "Ukoliko, gospodine Hariman, uspete do stignete tamo."
<BR>&nbsp;&nbsp;&nbsp;&nbsp;&nbsp;Hariman uvi fotografiju u svitak. "Ne brinite, uspećemo. I naći ćemo dijamante - premda sam prvi koji će se složiti da će proteći dvadeset, a možda i četrdeset godina pre no što dođe do velike uzbune. Došao sam ovamo k vama samo stoga što sam ubeđen da je pravi zločinac onaj ko u život uvodi neki novi, krupni ekonomski faktor, a da tu svoju novinu nije isplanirao tako da bude moguće mirno prilagođavanje. Ne trpim panike. Ipak, sve što mogu da učinim jeste da vas upozorim. Do viđenja."
<BR>&nbsp;&nbsp;&nbsp;&nbsp;&nbsp;"Sedite, gospodine Hariman. Uvek me pomalo zbunjuje kada neko pokušava da me ubedi da meni sprema neko dobro. Ali, recimo da mi kažete kakvo će to dobro doneti vama? Nakon toga možemo porazgovarati i o tome kako da zaštitimo svetsko tržište od iznenadnog dotoka dijamanata sa Meseca."
<BR>&nbsp;&nbsp;&nbsp;&nbsp;&nbsp;Hariman ponovo sede.
<BR>
<BR>&nbsp;&nbsp;&nbsp;&nbsp;&nbsp;Harimanu se Holandija istinski dopadala. Bio je naprosto oduševljen kada je ugledao kolica sa psećom zapregom kojom se prenosilo mleko, i čiji je mlađani vlasnik nosio prave drvene klompe; sav uzavreo načinio je nekoliko snimaka i dao dečaku bogatu napojnicu, nesvestan da sve to beše namešteno zbog turista. Posetio je i nekoliko drugih trgovaca dijamantima, ali im Mesec nije pominjao. Kupujući poklone, uzeo je i jedan lep broš za Šarlotu - u znak izmirenja.
<BR>&nbsp;&nbsp;&nbsp;&nbsp;&nbsp;Potom je taksijem odleteo u London, gde je čitavu stvar razmotrio sa predstavnicima tamošnje agencije koja se bavila dijamantima, gde se preko svojih pravnih savetnika obezbedio kod Lojda za slučaj uspešnog leta na Meseca, i na kraju pozvao svoju kancelariju. Saslušao je brojne izveštaje, posebno pažljivo one Montgomerijeve, i saznao da se ovaj trenutno nalazi u Nju Delhiju. Pozvao ga je tamo, nadugačko i naširoko s njim popričao, a onda pohitao u luku, taman na vreme da uhvati letelicu. Sledećeg jutra, već je bio u Koloradu.
<BR>&nbsp;&nbsp;&nbsp;&nbsp;&nbsp;Na Pitersonovom polju, istočno od Kolorado Springsa, imao je problema da prođe kroz kapiju, premda se radilo o njegovom kompleksu koji beše uzeo u zakup. Razume se, mogao je pozvati Kostera i ući bez poteškoća; međutim, pre nego što se sretne s njim želeo je da procunja unaokolo. Na svu sreću, nadzornik straže znao ga je iz viđenja; i tako je ušao i lutao unaokolo čitav sat, sa trobojnom značkom na reveru koja mu je omogućavala slobodno kretanje.
<BR>&nbsp;&nbsp;&nbsp;&nbsp;&nbsp;Mašinski pogon bio je umereno uposlen, kao i livnica... ali svi ostali pogoni bili su skoro pusti. Hariman napusti pogone i uputi se u glavnu inženjersku zgradu. U projektnom birou i na galeriji bilo je prilično živo, kao i u računarskom odeljenju. Međutim, bilo je i praznih stolova u grupi za gradnju, dok je u metalskoj grupi i pridruženoj joj metalurškoj laboratoriji vladala prava crkvena tišina. Taman se spremao da pređe u hemijsku i laboratoriju sa materijalima, kada se iznenada pojavi Koster.
<BR>&nbsp;&nbsp;&nbsp;&nbsp;&nbsp;"Gospodine Hariman! Upravo sam saznao da ste ovde."
<BR>&nbsp;&nbsp;&nbsp;&nbsp;&nbsp;"Špijunirao sam unaokolo", dobaci mu Hariman. "Nisam želeo da te uznemiravam."
<BR>&nbsp;&nbsp;&nbsp;&nbsp;&nbsp;"Taman posla! Hajdemo u moju kancelariju."
<BR>&nbsp;&nbsp;&nbsp;&nbsp;&nbsp;Pošto su se nekoliko trenutaka kasnije tamo smestili, Hariman upita: "Pa... kako ide?"
<BR>&nbsp;&nbsp;&nbsp;&nbsp;&nbsp;Koster se namršti. "Dobro... rekao bih."
<BR>&nbsp;&nbsp;&nbsp;&nbsp;&nbsp;Harimanu ne promače da je korpica za odlaganje dokumenata na inženjerovom stolu prepuna hartije. Međutim, pre nego što je Hariman mogao bilo šta da kaže, vizifon na inženjerovom stolu zazvoni i jedan ženski glas umilno se oglasi: "Gospodine Koster, javlja se gospodin Morgenstern."
<BR>&nbsp;&nbsp;&nbsp;&nbsp;&nbsp;"Recite mu da sam zauzet."
<BR>&nbsp;&nbsp;&nbsp;&nbsp;&nbsp;Posle kraće pauze, devojka se ponovo javi, pomalo uznemirenim glasom. "Kaže da mora da razgovara s vama, gospodine."
<BR>&nbsp;&nbsp;&nbsp;&nbsp;&nbsp;Koster je delovao ljutito. "Izvinite za trenutak, gospodine Hariman... U redu, dajte mi ga."
<BR>&nbsp;&nbsp;&nbsp;&nbsp;&nbsp;Devojčino lice zameni lice jednog muškarca, koji se odmah oglasi: "A, tu ste šefe... šta vas je zadržalo? Čujte, šefe, u gužvi smo oko onih kamiona. Svima koje smo zakupili potrebna je po neka opravka, ali se sada ispostavlja da kompanija White Fleet neće da preduzme ništa u vezi s tim - drže se slova ugovora. Pa eto, kako se meni čini, najbolje bi bilo da otkažemo taj ugovor i da zaključimo posao sa Peak City Transportom. Imaju šemu koja mi se čini dosta zgodnom. Oni..."
<BR>&nbsp;&nbsp;&nbsp;&nbsp;&nbsp;"Pobrini se sam za to", brecnu se Koster. "Sam si napravio taj ugovor, i imaš sva ovlašćenja i da ga otkažeš. Znaš to i sam."
<BR>&nbsp;&nbsp;&nbsp;&nbsp;&nbsp;"Znam, šefe, ali sam pomislio da biste to možda želeli da lično sredite. U pitanju je politika firme, i..."
<BR>&nbsp;&nbsp;&nbsp;&nbsp;&nbsp;"Sam se za to pobrini! Uopšte me ne zanima šta radiš, pod uslovom da imam kamione spremne kada mi budu zatrebali." I on prekinu vezu.
<BR>&nbsp;&nbsp;&nbsp;&nbsp;&nbsp;"Ko je taj čovek?" upita Hariman.
<BR>&nbsp;&nbsp;&nbsp;&nbsp;&nbsp;"Ko? Oh, Morgenstern, Klod Morgenstern."
<BR>&nbsp;&nbsp;&nbsp;&nbsp;&nbsp;"Ne zanima me ime... Šta on radi?"
<BR>&nbsp;&nbsp;&nbsp;&nbsp;&nbsp;"On je jedan od mojih asistenata... zemljište, gradnja, transport."
<BR>&nbsp;&nbsp;&nbsp;&nbsp;&nbsp;"Otpusti ga!"
<BR>&nbsp;&nbsp;&nbsp;&nbsp;&nbsp;Koster kao da se spremao da se uzjoguni. Međutim, pre no što je dospeo da odgovori, uđe sekretarica i stade pokraj njega sa hrpom papira. Koster se namršti, potpisa papire i posla je napolje.
<BR>&nbsp;&nbsp;&nbsp;&nbsp;&nbsp;"Ovaj, nisam mislio da izdajem naređenja", dodade Hariman, "imao sam to samo u vidu kao ozbiljan savet. Ne nameravam da u tvojoj kući izdajem naređenja... ali, valjda bi bio spreman da saslušaš nekoliko saveta?"
<BR>&nbsp;&nbsp;&nbsp;&nbsp;&nbsp;"Naravno", odgovori Koster kruto.
<BR>&nbsp;&nbsp;&nbsp;&nbsp;&nbsp;"Mmmm... Je li ti ovo prvi posao kao glavnog šefa?"
<BR>&nbsp;&nbsp;&nbsp;&nbsp;&nbsp;Koster je nekoliko trenutaka oklevao, a onda potvrdi da jeste.
<BR>&nbsp;&nbsp;&nbsp;&nbsp;&nbsp;"Unajmio sam te na osnovu Fergasonovog uverenja da si inženjer koji je, najverovatnije, u stanju da izgradi brod za Mesec. Do sada nisam imao nikakvog razloga da promenim svoje mišljenje. Međutim, vrhunski administrativni poslovi nisu isto što i poslovi inženjera, i možda te u tom smislu mogu poučiti nečem korisnom... naravno, ukoliko mi dopustiš." On za časak zastade. "Ne misli da želim da kritikujem", nastavi on. "Međutim, šefovanje ti je isto kao i seks; dok ga nisi oprobao, ne znaš ništa o njemu." Hariman je u mislima ipak prebirao: ukoliko momak ne želi da prihvata savete, leteće s posla dopadalo se to Fergasonu ili ne dopadalo.
<BR>&nbsp;&nbsp;&nbsp;&nbsp;&nbsp;Koster je dobovao po svom stolu. "Ne shvatam šta nije u redu, i to je činjenica. Imam utisak da nisam u stanju da nekom nešto naložim, i da to potom bude valjano urađeno. Čini mi se kao da gacam po živom blatu."
<BR>&nbsp;&nbsp;&nbsp;&nbsp;&nbsp;"Jesi li se u poslednje vreme dovoljno bavio svojim poslom?"
<BR>&nbsp;&nbsp;&nbsp;&nbsp;&nbsp;"Pokušavao sam." Koster mahnu rukom prema drugom stolu. "Radim tamo, kasno noću."
<BR>&nbsp;&nbsp;&nbsp;&nbsp;&nbsp;"To ne valja. Uzeo sam te kao inženjera. Bobe, vidim da čitava ova postavka ne valja. Čitavo ovo mesto treba da huči od posla, a to nije slučaj. U tvojoj kancelariji, opet, treba da je tiho kao u grobu. Umesto toga, tvoja kancelarija sva buči, dok je u radionicama kao na groblju."
<BR>&nbsp;&nbsp;&nbsp;&nbsp;&nbsp;Koster zari lice u šake, a onda podiže pogled. "Znam. Znam šta treba da se uradi, ali svaki put kada treba da rešim neki tehnički problem javi se neka prokleta budala koja od mene očekuje da rešim problem kamiona... ili telefona... ili nečeg sličnog. Žao mi je, g. Hariman. Mislio sam da ću moći to da izvedem."
<BR>&nbsp;&nbsp;&nbsp;&nbsp;&nbsp;"Bobe, ne dozvoli da te to izbaci iz sedla", odvrati Hariman blago. "Pretpostavljam da u poslednje vreme nisi baš mnogo spavao, je li tako? Reći ću ti šta ćemo... Prebacićemo hitne stvari na Fergasona. Ja ću preuzeti taj tvoj sto na nekoliko dana, i sve srediti tako da budeš maksimalno zaštićen od takvih stvari. Želim da se taj tvoj mozak bavi razmišljanjem o reakcionim vektorima, delotvornosti goriva i tehničkim rešenjima, a ne o ugovorima za kamione." Hariman kroči do vrata, prelete pogledom po susednoj kancelariji i ugleda nekog čoveka koji je mogao biti - mada, možda, i nije - rukovodeći činovnik. "Hej, vi! Dođite ovamo!"
<BR>&nbsp;&nbsp;&nbsp;&nbsp;&nbsp;Čovek se iznenađeno obazre, ustade, pa priđe vratima i upita: "Da?"
<BR>&nbsp;&nbsp;&nbsp;&nbsp;&nbsp;"Želim da se ovaj sto ovde, sa svim što je na njemu, premesti u neku praznu kancelariju na ovom spratu... I to odmah!"
<BR>&nbsp;&nbsp;&nbsp;&nbsp;&nbsp;Ćinovnik izvi obrve. "A ko ste vi, ako smem da pitam?"
<BR>&nbsp;&nbsp;&nbsp;&nbsp;&nbsp;"Do đavola..."
<BR>&nbsp;&nbsp;&nbsp;&nbsp;&nbsp;"Učini kako ti kaže, Veberu", dobaci mu Koster.
<BR>&nbsp;&nbsp;&nbsp;&nbsp;&nbsp;"Želim da se to obavi za dvadeset minuta", dodade Hariman. "Mrdni!"
<BR>&nbsp;&nbsp;&nbsp;&nbsp;&nbsp;Potom se vrati do Kosterovog drugog stola, ščepa vizifon i trenutak potom već je razgovarao sa glavnim sedištem Skywaysa. "Džime, da li je onaj tvoj momak, Džok Berkli, tu negde? Daj mu odsustvo i smesta ga specijalnom letelicom pošalji ovamo kod mene, u Pitersonovo polje. Želim da krene deset minuta pošto prekinem vezu. Njegove stvari pošalji kasnije za njim." Hariman je nekoliko trenutaka slušao, a onda odgovori: "Ne, organizacija ti se neće raspasti ukoliko izgubiš Džoka... odnosno, ukoliko do toga dođe, to može značiti i da imamo pogrešnog čoveka na najvišem mestu... U redu, u redu, ovlašćujem te da mi sledeći put, kada me u nečem uhvatiš, staneš na rep, ali, odmah mi pošalji Džoka. Hajde, zdravo."
<BR>&nbsp;&nbsp;&nbsp;&nbsp;&nbsp;Lično je nadgledao dok su se Koster i njegov sto premeštali u drugu kancelariju, pobrinuvši se da vizifon tamo bude isključen, a onda, malo razmislivši, naloži da se u sobu unose i jedan ležaj. "Postavićemo kasnije večeras i jedan projektor, kopirku, policu sa knjigama i slične stvari", dobaci on Kosteru. "Samo ti napravi spisak svega što ti je potrebno... da se baviš svojim poslom. I pozovi me, ukoliko ti bilo šta zatreba." Potom se vrati u zvaničnu prostoriju glavnog inženjera i radosno se lati posla, nastojeći da dokona gde u organizaciji beše zapelo i šta sa njom nije bilo u redu.
<BR>&nbsp;&nbsp;&nbsp;&nbsp;&nbsp;Posle otprilike četiri sata, on povede Berklija da ga upozna sa Kosterom. Glavni inženjer, međutim, beše zaspao za svojim stolom, glave spuštene na doručje. Hariman htede da se povuče, ali se Koster trže. "Oh, izvinite", reče on, "mora da sam malo zadremao."
<BR>&nbsp;&nbsp;&nbsp;&nbsp;&nbsp;"Zato sam ti i uneo ležaj ovamo", primeti Hariman. "Tako je udobnije. Bobe, upoznaj se sa Džokom Berklijem: on je tvoj novi saradnik. Ti ostaješ glavni inženjer i, bespogovorno, vrhovni gazda, dok je Džok glavni izvršitelj za sve i svašta. Od ovog trenutka ne treba baš ni o čemu brineš... osim jedne stvarčice: da izgradiš brod za Mesec."
<BR>&nbsp;&nbsp;&nbsp;&nbsp;&nbsp;Dva čoveka se rukovaše. "Samo jednu stvar da vas pitam, gospodine Koster", reče Berkli ozbiljno, "zaobiđite me u svemu što želite - vi, uostalom, vodite čitavu predstavu - ali, za ime boga, sve snimajte, tako da budem u toku sa svim što se zbiva. Postavićemo na vaš sto jedan prekidač, koji će biti direktno povezan sa spravom za snimanje na mom stolu..."
<BR>&nbsp;&nbsp;&nbsp;&nbsp;&nbsp;"Odlično!" Koster kao da se, pomisli Hariman, već bio osetno podmladio.
<BR>&nbsp;&nbsp;&nbsp;&nbsp;&nbsp;"I, ukoliko vam ustreba nešto što nije tehničke prirode, ne bavite se time. Samo okrenite prekidač i zviznite; biće učinjeno!" Berkli baci brz pogled na Harimana. "Gazda sigurno želi da s vama porazgovara o ozbiljnim poslovima. Ostaviću vas, i prileći ću na posao." Potom iziđe iz sobe.
<BR>&nbsp;&nbsp;&nbsp;&nbsp;&nbsp;Hariman sede, i Koster, prateći ga pogledom, duboko odahnu. "Auh!"
<BR>&nbsp;&nbsp;&nbsp;&nbsp;&nbsp;"Osećaš li se bolje?"
<BR>&nbsp;&nbsp;&nbsp;&nbsp;&nbsp;"Dopada mi se ovaj Berkli."
<BR>&nbsp;&nbsp;&nbsp;&nbsp;&nbsp;"Vrlo dobro: od ovog časa ste braća blizanci. I, prestani da brineš; radio sam s njim i ranije. Imaćeš utisak kao da se nalaziš u dobro uhodanoj bolnici. Ali, usput, gde živiš?"
<BR>&nbsp;&nbsp;&nbsp;&nbsp;&nbsp;"U jednom pansionu u Springsu."
<BR>&nbsp;&nbsp;&nbsp;&nbsp;&nbsp;"Koješta! I nemaš nigde ovde mesta gde bi prespavao?" Hariman pritisnu jedno dugme na Kosterovom stolu i uspostavi vezu sa Berklijem. "Džok... Sredi za apartman kod Brotmura za gospodina Kostera. Pod lažnim imenom."
<BR>&nbsp;&nbsp;&nbsp;&nbsp;&nbsp;"Razumem."
<BR>&nbsp;&nbsp;&nbsp;&nbsp;&nbsp;"I prebaci njegove stvari u jednu sobu pokraj njegove kancelarije... I neka bude nameštena kao mali apartman."
<BR>&nbsp;&nbsp;&nbsp;&nbsp;&nbsp;"Razumem. Još večeras."
<BR>&nbsp;&nbsp;&nbsp;&nbsp;&nbsp;"A sada, Bobe, da popričamo o brodu. Gde smo stali?"
<BR>&nbsp;&nbsp;&nbsp;&nbsp;&nbsp;Sledeća dva sata proveli su zadovoljno razmatrajući pojedinosti problema, kako ih Koster beše izložio. Istini za volju, veoma malo posla beše obavljeno otkako je Pitersonovo polje bilo zakupljeno, ali je za uzvrat Koster već bio završio podosta teorijskog rada i proračuna pre no što se zaglibio u administrativne pojedinosti. Iako nije bio inženjer, i sigurno ne vrstan matematičar - ne računajući primitivnu aritmetiku vezanu za novac - Hariman u međuvremenu beše progutao sve do čega je o svemirskim letovima mogao doći, tako da je bio u stanju da prati većinu onoga o čemu mu je Koster govorio.
<BR>&nbsp;&nbsp;&nbsp;&nbsp;&nbsp;"Ne vidim ovde ništa nalik na onaj tvoj planinski katapult", primeti on konačno.
<BR>&nbsp;&nbsp;&nbsp;&nbsp;&nbsp;Koster ga zlovoljno pogleda. "Ah, to! Gospodine Hariman, bio sam onda pomalo prebrz."
<BR>&nbsp;&nbsp;&nbsp;&nbsp;&nbsp;"A? Kako to misliš? Već sam naložio Montgomerijevim momcima da načine predivne slike, kako će sve izgledati kada uspostavimo redovne linije. Nameravam da od Kolorado Springsa načinim glavnu svemirsku luku sveta. Već imamo u svom posedu stare, nazubljene železničke tračnice za uspon... Pa, o čemu se radi?"
<BR>&nbsp;&nbsp;&nbsp;&nbsp;&nbsp;"Znate... Radi se i o vremenu i o novcu."
<BR>&nbsp;&nbsp;&nbsp;&nbsp;&nbsp;"Zaboravi na novac. On je moja briga."
<BR>&nbsp;&nbsp;&nbsp;&nbsp;&nbsp;"Onda, vreme. I dalje smatram da bi električni top dao najbolje početno ubrzanje za brod sa pogonom na hemijsko gorivo. Na primer, ovako..." On stade da brzo crta. "To omogućava izostavljanje prvog stepena rakete, koji ne samo što je veći nego svi ostali zajedno već i užasno neefikasan, baš zbog te svoje mase. Ali, šta učiniti da ga se otarasimo? Ne možete sagraditi toranj, ne toranj visok nekoliko milja, dovoljno snažan da podnese potisak... U svakom slučaju, ne ove godine. Stoga je potrebno okoristiti se nekom planinom. Vrh Pajks odgovara u tom smislu kao i bilo šta drugo; u najmanju ruku, dostupan je.
<BR>&nbsp;&nbsp;&nbsp;&nbsp;&nbsp;Ali, šta treba učiniti da biste ga iskoristili? Probiti tunel postrance, od Manitua do skoro samog vrha, i dovoljno velik da primi natovareni brod..."
<BR>&nbsp;&nbsp;&nbsp;&nbsp;&nbsp;"Zbog čega brod ne bi postavio u tunel sa vrha?" pripomenu Hariman.
<BR>&nbsp;&nbsp;&nbsp;&nbsp;&nbsp;"I na to sam mislio", odgovori Koster. "Dizači visoki dve milje za natovarene svemirske brodove ne prave se od užadi; u stvari, nije ih moguće načiniti ni od jednog danas raspoloživog materijala. Moguće je izvesti neki štos sa katapultom, tako da se vibracione opruge mogu obrnuti i vremenski tako podeseti da same obave čitav posao... Ali, verujte mi, gospodine Hariman, to bi nas suočilo sa drugim velikim inženjerskim problemima... kao kad bismo gradili džinovske železničke tračnice do samog vrha brda. Pri svemu tome, i dalje ostaje problem ukopavanja samog katapulta. On ne može biti iste veličine kao sam brod, ne kao ležaj za metak kod pištolja. Mora biti osetno veći; ne možete bez posledica izvršiti kompresiju vazdušnog stuba dugačkog dve milje. Da, naravno, planinski katapult bilo bi moguće izgraditi, ali bi za to možda bilo potrebno desetak godina... a možda i više."
<BR>&nbsp;&nbsp;&nbsp;&nbsp;&nbsp;"U tom slučaju, zaboravi na čitavu stvar. Izgradićemo ga nekom drugom prilikom, ali ne za ovaj let. Ne, čekaj... A kako stoji stvar sa površinskim katapultom? Zaravnimo obod planine, a onda je pri vrhu zakrivimo?"
<BR>&nbsp;&nbsp;&nbsp;&nbsp;&nbsp;"Iskreno da vam kažem, mislim da ćemo se na kraju i okoristiti nekim sličnim postupkom. Međutim, kako stvari danas stoje, to nas suočava sa nekim novim problemima. Čak i ukoliko izradimo električni top u koji biste mogli smestiti to poslednje zakrivljenje - ovog časa, to još nismo u stanju - brod bi se morao tako konstruisati da podnese silne potrese, i sva njegova dodatna težina bila bi parazitska - imajući u vidu našu glavnu svrhu, izgradnju raketnog broda."
<BR>&nbsp;&nbsp;&nbsp;&nbsp;&nbsp;"Pa, Bobe, kakvo je onda tvoje rešenje?"
<BR>&nbsp;&nbsp;&nbsp;&nbsp;&nbsp;Koster se namršti. "Da se vratimo na ono što znamo kako da učinimo... Na izgradnju stepenaste rakete."
<BR>
<BR>&nbsp;&nbsp;&nbsp;&nbsp;&nbsp;5.
<BR>&nbsp;&nbsp;&nbsp;&nbsp;&nbsp;"Monti..."
<BR>&nbsp;&nbsp;&nbsp;&nbsp;&nbsp;"Da, šefe?"
<BR>&nbsp;&nbsp;&nbsp;&nbsp;&nbsp;"Da li si ikad čuo ovu pesmu?" zabrunda Hariman. "Mesec pripada svima... Najlepše stvari na svetu besplatne su", stade on pevušiti, loše i distonirano.
<BR>&nbsp;&nbsp;&nbsp;&nbsp;&nbsp;"Ne, čini mi se da nisam."
<BR>&nbsp;&nbsp;&nbsp;&nbsp;&nbsp;"Da, nastala je pre nego što si se ti rodio. Želim da je oživimo, i da je puštamo sve dok samom paklu ne dosadi i dok se ne nađe na svačijim usnama."
<BR>&nbsp;&nbsp;&nbsp;&nbsp;&nbsp;"U redu." Montgomeri dohvati svoju beležnicu i zapisa. "Kada želite da se nađe vrhu popularnosti?"
<BR>&nbsp;&nbsp;&nbsp;&nbsp;&nbsp;Hariman se zamisli. "Kroz, recimo, tri meseca. Želim da tada uzmemo njen prvi stih i koristimo ga kao reklamnu krilaticu."
<BR>&nbsp;&nbsp;&nbsp;&nbsp;&nbsp;"Obavljeno!"
<BR>&nbsp;&nbsp;&nbsp;&nbsp;&nbsp;"Monti, kako stoje stvari na Floridi?"
<BR>&nbsp;&nbsp;&nbsp;&nbsp;&nbsp;"Pre no što smo proširili glasine da je Los Anđeles zaključio ugovor da se na Mesecu postavi njegova oglasna tabla, mislio sam da ćemo morati da potkupimo čitavu tamošnju upravu. Međutim, posle toga sami su se javili."
<BR>&nbsp;&nbsp;&nbsp;&nbsp;&nbsp;"Odlično." Hariman se ponovo zamisli. "Znaš, nije to nimalo loša zamisao. Šta misliš, koliko bi Trgovinska komora Los Anđelesa platila za tako nešto?"
<BR>&nbsp;&nbsp;&nbsp;&nbsp;&nbsp;Montgomeri sačini još jednu belešku. "Pozabaviću se time."
<BR>&nbsp;&nbsp;&nbsp;&nbsp;&nbsp;"Pretpostavljam da si već spreman da nagaziš na Teksas, budući da je Florida već obrađena?"
<BR>&nbsp;&nbsp;&nbsp;&nbsp;&nbsp;"U svako doba. Samo, moraćemo da prethodno pustimo nekoliko glasina."
<BR>
<BR>&nbsp;&nbsp;&nbsp;&nbsp;&nbsp;Naslov iz 'Bannera', vodećeg lista iz Dalasa i Fort Vorta:
<BR>
<BR>&nbsp;&nbsp;&nbsp;&nbsp;&nbsp;MESEC PRIPADA TEKSASU!!!
<BR>&nbsp;&nbsp;&nbsp;&nbsp;&nbsp;...i ovo je sve za večeras, deco. Ne zaboravite da nam pošaljete svoje prijave na odgovarajućim formularima, odnosno odgovarajuće kopije. Imajte na umu... Prva nagrada je ranč od hiljadu jutara na samom Mesecu, bez ikakvih poreza i taksi. Druga nagrada je metar i po dugačak model prvog broda za Mesec, dok treću čini pedeset - da, niste pogrešno čuli - pedeset osedlanih i obučenih šetlandskih ponija. Vaš sastav od stotinu reči na temu 'Zbog čega bih želeo da pođem na Mesec' poseban žiri ocenjivaće ne sa stanovišta književne vrednosti, već sa stanovišta iskrenosti i originalnosti. Prijave slati Ujka Tafiju, pošt. fah 214, u Huarezu u Starom Meksiku.
<BR>
<BR>&nbsp;&nbsp;&nbsp;&nbsp;&nbsp;Hariman bi uveden u kancelariju predsednika Moka-Coka Company ('Tek je Moka prava koka'... 'Pijte piće kola bez obola'), gde zastade na vratima nekoliko metara ispred predsednikovog stola i hitro na svoj rever prikači upadljivu značku.
<BR>&nbsp;&nbsp;&nbsp;&nbsp;&nbsp;Paterson Grigs podiže pogled. "Pa, ovo je prava čast, Di Di. Dođi i..."Vrhovni gazda osvežavajućih pića odjednom zastade, i izraz lica mu se izmeni. "Šta ti bi da to staviš na rever?" prasnu on. "Pokušavaš da me iznerviraš?"
<BR>&nbsp;&nbsp;&nbsp;&nbsp;&nbsp;'To' je predstavljalo značku široku pet santimetara; Hariman je skide i stavi u džep. Bila je to reklamna značka, svetložute boje, na kojoj je velikim crnim slovima, gotovo je svu prekrivajući, bilo ispisano jednostavno 6+ - naziv jedinog ozbiljnog rivala Moka-Koke.
<BR>&nbsp;&nbsp;&nbsp;&nbsp;&nbsp;"Taman posla", odgovori Hariman, "mada te ne mogu kriviti što si se ljutnuo. Palo mi je u oči da polovina derana po školama u ovoj zemlji nosi te blesave značke. Međutim, došao sam da ti dam jedan prijateljski savet, a ne da te dražim."
<BR>&nbsp;&nbsp;&nbsp;&nbsp;&nbsp;"Šta time hoćeš da kažeš?"
<BR>&nbsp;&nbsp;&nbsp;&nbsp;&nbsp;"Kada sam zastao na tvojim vratima, ta značka na mom reveru delovala ti je, dok sediš tu za svojim stolom, isto onoliko velika koliko i pun Mesec dok ga posmatraš iz svoje bašte... Nije ti bilo ni najmanje teško da pročitaš šta stoji ispisano na znački, je li tako? Znam da si to odmah pročitao; dreknuo si na mene pre no što se ijedan od nas i mrdnuo."
<BR>&nbsp;&nbsp;&nbsp;&nbsp;&nbsp;"Pa šta s tim?"
<BR>&nbsp;&nbsp;&nbsp;&nbsp;&nbsp;"Kako bi se osećao - i kako bi se to odrazilo na tvoju prodaju - kada bi, umesto samo na majicama dece po školama, to 'šest-plus' stajalo ispisano preko čitavog Mesečevog lica?"
<BR>&nbsp;&nbsp;&nbsp;&nbsp;&nbsp;Grigs se za trenutak zamisli. "Di Di, nemoj praviti glupe šale", reče on najzad. "Danas mi baš nije najbolji dan."
<BR>&nbsp;&nbsp;&nbsp;&nbsp;&nbsp;"Ne šalim se. Možda si već čuo govorkanja da se ja nalazim iza ovog poduhvata sa Mesecom. Među nama rečeno, Pate, radi se o prilično skupom poduhvatu, čak i za mene. I, pre nekoliko dana došao mi je jedan čovek... neće ti smetati ako ne budem pominjao imena? I sam umeš da zaključuješ. Bilo kako bilo, taj čovek zastupao je nekog svog klijenta koji je želeo da kupi reklamna prava za Mesec. Bilo mu je jasno da ni sami nismo sigurni u uspeh; međutim, napomenuo je da je njegov klijent spreman da preuzme rizik.
<BR>&nbsp;&nbsp;&nbsp;&nbsp;&nbsp;U početku nisam mogao da razaberem na šta cilja; bio me je zatekao nespremnog. Potom sam pomislio da se izmotava. A onda me je spopao šok. Pogledaj samo ovo..." Hariman izvuče jedan poveći list papira i rasprostre ga po Grigsovom stolu. "Kao što se može videti, sva oprema smeštena je posvuda u blizini središta Meseca... Osamnaest pirotehničkih raketa ispaljeno u osamnaest različitih pravaca, nalik na paoke na kakvom točku, ali na pomno proračunate udaljenosti. One padaju na odredište i bombe koje nose eksplodiraju, razvejavajući tanano samleveni ugljeni prah na proračunate udaljenosti. Na Mesecu, Pate, kao što ti je poznato, nema vazduha - i sitan prah pašće na određena mesta baš kao da je u pitanju neko koplje. I, evo šta je konačan ishod." On okrenu list. Na drugoj strani takođe je stajala slika Meseca, jarko obasjanog. Preko njegove površine, upadljivim crnilom, stajalo je ispisano: 6+
<BR>&nbsp;&nbsp;&nbsp;&nbsp;&nbsp;"Znači to je ono što pripremaju - ti trovači!"
<BR>&nbsp;&nbsp;&nbsp;&nbsp;&nbsp;"Ne, ne, nisam to rekao! Ali, prikaz ilustruje čitavu poentu: šestica i plus samo su dva znaka, ali ona se mogu razvejati na dovoljno velikom prostoru tako da se mogu, odavde, pročitati čak i na samom Mesecu."
<BR>&nbsp;&nbsp;&nbsp;&nbsp;&nbsp;Grigs je zurio u zastrašujuću reklamu. "Ne verujem da će im to uspeti!"
<BR>&nbsp;&nbsp;&nbsp;&nbsp;&nbsp;"Jedna pouzdana pirotehnička firma već je garantovala da hoće - pod uslovom da uzmognem da im prebacim opremu na to mesto. Na kraju krajeva, Pat, nema većih teškoća da pirotehničke rakete prevale tolike razdaljine na Mesecu. Znaš, i sam bi mogao da bejzbol lopticu hitneš i na nekoliko milja daleko - niska gravitacija, sećaš se?"
<BR>&nbsp;&nbsp;&nbsp;&nbsp;&nbsp;"Ljudi to neće nikad prihvatiti... To je svetogrđe?"
<BR>&nbsp;&nbsp;&nbsp;&nbsp;&nbsp;Harimanovo lice poprimi rastužen izgled. "Voleo bih da si u pravu. "Ali, prihvatili su reklame koje se ispisuju u vazduhu - kao i video-reklame."
<BR>&nbsp;&nbsp;&nbsp;&nbsp;&nbsp;Grigs se ugrize za usnu. "Pa, ne vidim što si sa tim došao kod mene", prasnu on najzad. "Dobro ti je poznato da naziv mog proizvoda ne bi mogao da stane na Mesečevu površinu. Slova bi bila suviše mala da bi se mogla čitati."
<BR>&nbsp;&nbsp;&nbsp;&nbsp;&nbsp;Hariman potvrdno klimnu glavom. "Upravo sam zbog toga i došao kod tebe. Pate, što se mene tiče, ovo nije samo posao; u tome sam i srcem i dušom. Prosto se razbolim na samu pomisao da neko želi da površinu Meseca iskoristi za reklamiranje. Kao što si i sam rekao, to je svetogrđe. Međutim, ti šakali nekako su uspeli da saznaju da mi je nužan gotovo novac. I tako, došli su k meni, znajući da ću morati da ih saslušam.
<BR>&nbsp;&nbsp;&nbsp;&nbsp;&nbsp;Odbio sam ih. U stvari, obećao sam im da ću im odgovoriti do četvrtka. Potom sam otišao kući, i čitavu noć probdeo razmišljajući o tome. I, posle nekog vremena, ti si mi pao na pamet."
<BR>&nbsp;&nbsp;&nbsp;&nbsp;&nbsp;"Ja?"
<BR>&nbsp;&nbsp;&nbsp;&nbsp;&nbsp;"Da, ti. Ti i tvoja kompanija. Na kraju krajeva, imaš dobar proizvod, i sve što ti je potrebno jeste pravo da ga reklamiraš. Potom sam pomislio da postoje i drugi načini da se Mesec iskoristi za reklamiranje, bez da se na njegovu površinu stavljaju kojekakve oznake. Evo, pretpostavimo da tvoja kompanija kupi pravo na reklamiranje, ali uz javno obećanje da ga nikada neće koristiti. I potom upravo tu činjenicu istakneš u svojim oglasima? Na primer, počneš da objavljuješ slike dečaka i devojčice, kako sede obasjani mesečinom, i zajedno ispijaju bocu moke? Pretpostavimo, takođe, da moka bude jedino osvežavajuće piće koje će biti poneseno na prvom letu na Mesec? Ali, ne treba ja da ti govorim šta bi se sve moglo učiniti." Hariman baci brz pogled na svoj sat. "Moram da bežim, a ne bih hteo ni da te požurujem. Dakle, ukoliko si zainteresovan za posao, samo mi ostavi poruku sutra do podneva u mojoj kancelariji, i ja ću svog čoveka, Montgomerija, dovesti u vezu sa tvojim šefom reklamne službe."
<BR>
<BR>&nbsp;&nbsp;&nbsp;&nbsp;&nbsp;Vlasnik velikog novinskog lanca ostavi ga da čeka minimum vremena dozvoljivog za velike magnate i članove vlade. I ovog puta Hariman stupi preko praga velike kancelarija, prikačivši značku za svoj rever.
<BR>&nbsp;&nbsp;&nbsp;&nbsp;&nbsp;"Zdravo, Delose", obrati mu se izdavač. "Kakav je saobraćaj danas?" A onda mu pogled zape za značku na Harimanovom reveru, i on se namršti. "Ukoliko ti je to neka šala, nije baš najuspelija."
<BR>&nbsp;&nbsp;&nbsp;&nbsp;&nbsp;Hariman stavi značku u džep; međutim, na njoj nije stajalo 6+, već srp i čekić.
<BR>&nbsp;&nbsp;&nbsp;&nbsp;&nbsp;"Ne", odgovori on, "nije to šala, već košmar. Pukovniče, vi i ja spadamo među one retke ljude u ovoj zemlji koji i dalje smatraju da komunizam predstavlja opasnost."
<BR>&nbsp;&nbsp;&nbsp;&nbsp;&nbsp;Nešto kasnije, razgovarali su do te mere drugarski kao da pukovnikov novinski lanac nije od same njegove objave odbacivao pothvat vezan za Mesec. Izdavač posegnu za cigarom na svom pisaćem stolu. "Kako si došao do tih planova? Ukrao si ih?"
<BR>&nbsp;&nbsp;&nbsp;&nbsp;&nbsp;"Kopirao sam ih", odgovori Hariman, dajući napola istinit odgovor. "Međutim, ti planovi uopšte nisu važni. Najvažnije je da stignemo tamo prvi; ne možemo dozvoliti da neprijatelj stvori raketnu bazu na Mesecu. Već godinama mi se kao noćna mora javlja pomisao da ću se jednog dana probuditi i u novinama ugledati vest da su se Rusi spustili na Mesec i proglasili Mesečevu Sovjetsku Republiku - recimo, petnaestoro naučnika, muškaraca i žena - i da je ova zatražila da pristupi Sovjetskom Savezu; i da je, razumljivo, na taj zahtev Vrhovni sovjet dao svoj blagonakloni pristanak. Umeo sam da se probudim, sav uzdrhtao. Ne znam da li bi se zaista potrudili da na mesečevoj površini nacrtaju srp i čekić, ali to ne bi bilo u neskladu sa njihovom psihologijom. Pogledaj samo one velike slike koje kod njih vise na svim mestima."
<BR>&nbsp;&nbsp;&nbsp;&nbsp;&nbsp;Izdavač duboko povuče dim iz svoje cigare. "Videćemo šta se može učini. Postoji li ikakva mogućnost da ubrzaš trenutak poletanja?"
<BR>
<BR>&nbsp;&nbsp;&nbsp;&nbsp;&nbsp;6.
<BR>&nbsp;&nbsp;&nbsp;&nbsp;&nbsp;"Gospodine Hariman?"
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Onaj gospodin Lekroa ponovo je na vezi."
<BR>&nbsp;&nbsp;&nbsp;&nbsp;&nbsp;"Recite mu da ne mogu da razgovaram s njim."
<BR>&nbsp;&nbsp;&nbsp;&nbsp;&nbsp;"Da gospodine... Uf. nije to pomenuo prošlog puta, ali kaže da je raketni pilot."
<BR>&nbsp;&nbsp;&nbsp;&nbsp;&nbsp;"Do đavola, uputite ga na Skyways. Ja ne iznajmljujem pilote."
<BR>&nbsp;&nbsp;&nbsp;&nbsp;&nbsp;Lice nekog muškarca pojavi se na ekranu, uklonivši Harimanovu sekretaricu. "Gospodine Hariman, ja sam Lesli Lekroa, pomoćni pilot Harona."
<BR>&nbsp;&nbsp;&nbsp;&nbsp;&nbsp;"Briga me i da ste anđeo Gav... Rekoste li Harona?"
<BR>&nbsp;&nbsp;&nbsp;&nbsp;&nbsp;"Da, tako je, Harona. Moram da porazgovaram sa vama."
<BR>&nbsp;&nbsp;&nbsp;&nbsp;&nbsp;"Uđite."
<BR>&nbsp;&nbsp;&nbsp;&nbsp;&nbsp;Hariman pozdravi svog posetioca, ponudi ga duvanom, a onda se sa zanimanjem zagleda u njega. Haron, raketni šatl za izgubljeni energetski satelit, bio je nešto najbliže svemirskom brodu što svet do tada beše video. Njegov pilot, koji beše nastradao u istoj eksploziji koja je uništila i satelit i Harona, bio je, na izvestan način, prvi od novog soja budućih kosmonauta.
<BR>&nbsp;&nbsp;&nbsp;&nbsp;&nbsp;Hariman se u čudu stade pitati kako je njegovoj pažnji izmakla činjenica da je Haron imao i alternativnog pilota. Razume se, bilo mu je to poznato - ali nekako beše zaboravio da tu činjenicu uzme u obzir. Naprosto, bio je otpisao energetski satelit, njegov raketni šatl i sve u vezi s njim, i prestao da razmišlja o njima. I sada je sa zanimanjem posmatrao Leslija Lekroa.
<BR>&nbsp;&nbsp;&nbsp;&nbsp;&nbsp;Pred njim se nalazio onizak, uredan čovek sa mršavim, inteligentnim licem, i snažnim, veštim rukama džokeja. Lekroa mu na njegovo ispitivanje odvrati bez ikakve nelagodnosti. Delovao je smireno i pun samopouzdanja.
<BR>&nbsp;&nbsp;&nbsp;&nbsp;&nbsp;"Pa, kapetane Lekroa?"
<BR>&nbsp;&nbsp;&nbsp;&nbsp;&nbsp;"Čuo sam da gradite brod za Mesec."
<BR>&nbsp;&nbsp;&nbsp;&nbsp;&nbsp;"Ko to kaže?"
<BR>&nbsp;&nbsp;&nbsp;&nbsp;&nbsp;"Gradi se brod za Mesec. Momci pričaju da vi stojite iza toga."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Želim da njime upravljam."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"Zato što sam najbolji čovek za to."
<BR>&nbsp;&nbsp;&nbsp;&nbsp;&nbsp;Hariman zastade, očekujući da se raziđe pramen dima od cigare. "Ukoliko ste u stanju da to dokažete, posao je vaš."
<BR>&nbsp;&nbsp;&nbsp;&nbsp;&nbsp;"Dogovoreno." Lekroa ustade. "Ostaviću vam ime i adresu kod vaše sekretarice."
<BR>&nbsp;&nbsp;&nbsp;&nbsp;&nbsp;"Samo trenutak... Rekao sam 'ukoliko'. Pa, da porazgovaramo. I ja sam idem na taj put, pa bih želeo da doznam nešto više o onome u čiju torbu treba da stavim svoju glavu."
<BR>&nbsp;&nbsp;&nbsp;&nbsp;&nbsp;Upustili su se potom u razgovor o letu na Mesec, interplanetarnim putovanjima, i o tome šta bi mogli naći na Mesecu. Hariman se sve više zagrevao, budući da beše naišao na um sličan svom, isto toliko opsednut Divnim snom. Podvesno, već beše prihvatio Lekroaa, i razgovor je sve većma poprimao vid razgovora dvojice ljudi koji se upuštaju u zajednički poduhvat.
<BR>&nbsp;&nbsp;&nbsp;&nbsp;&nbsp;"Sve je to veoma zgodno, Lese", primeti Hariman posle dužeg vremena, "ali još danas moram obaviti neke poslove, inače ni ti ni ja nećemo stići na Mesec. Poći ćeš na Pitersonovo polje i naći se sa Kosterom - ja ću mu u međuvremenu najaviti tvoj dolazak. Ukoliko se vas dvojica složite, spremiću ti ugovor." On nešto pribeleži na jednu cedulju i pruži je pilotu. "Predaj ovo po izlasku odavde gospođici Perkins i ona će te staviti na platni spisak."
<BR>&nbsp;&nbsp;&nbsp;&nbsp;&nbsp;"To može i da sačeka."
<BR>&nbsp;&nbsp;&nbsp;&nbsp;&nbsp;"Čovek mora da jede."
<BR>&nbsp;&nbsp;&nbsp;&nbsp;&nbsp;Lekroa se složi, ali nije kretao. "Postoji i jedna stvar koju ne shvatam, gospodine Hariman."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Zbog čega ste se odlučili za brod sa hemijskim gorivom? Ne znači to da vam prigovaram; spreman sam i na to. Ali, zbog čega to činiti na teži način? Poznato mi je da da ste Brizbejn preuredili za iks-gorivo..."
<BR>&nbsp;&nbsp;&nbsp;&nbsp;&nbsp;Hariman se zagleda u njega. "Lese, jesi li pošašavio? Pitaš me kako to da prasad nemaju krila... Nema raspoloživog iks-goriva, i neće ga ni biti sve dok ga sami ne proizvedemo - na Mesecu."
<BR>&nbsp;&nbsp;&nbsp;&nbsp;&nbsp;"Ko vam je to rekao?"
<BR>&nbsp;&nbsp;&nbsp;&nbsp;&nbsp;"Šta ti misliš?"
<BR>&nbsp;&nbsp;&nbsp;&nbsp;&nbsp;"Pa, koliko sam ja čuo, Komisija za atomsku energiju ugovorno je dodelila iks-gorivo drugim zemljama - mada one nisu spremne da ga koriste. Uprkos tome, dobile su ga. Šta se sa njim potom dogodilo?"
<BR>&nbsp;&nbsp;&nbsp;&nbsp;&nbsp;"Ah, to! Nekoliko manjih država iz Srednje i Južne Amerike dobilo je parče kolača iz političkih razloga, premda nije bilo ni govora o tome da bi ga mogle pojesti. Srećna je okolnost što smo ga mogli otkupiti, i iskoristiti da pokrijemo trenutni energetski manjak kod nas." Hariman se namršti. "Ipak, u pravu si. Trebalo je da tada i sam zgrabim jedno parče."
<BR>&nbsp;&nbsp;&nbsp;&nbsp;&nbsp;"Sigurni ste da je sve otišlo?"
<BR>&nbsp;&nbsp;&nbsp;&nbsp;&nbsp;"Pa, naravno da jesam... Ne, nisam. Proveriću to. Do viđenja, Lese."
<BR>
<BR>&nbsp;&nbsp;&nbsp;&nbsp;&nbsp;Njegove veze omogućile su mu da u najkraćem roku pribavi obaveštenja o svakom gramu iks-goriva - osim onom iz Kostarike. Ta zemlja beše odbila da proda svoje zalihe zbog toga što je njena energetska centrala, na iks-gorivo, u trenutku katastrofe već bila skoro završena. Dalje ispitivanje, međutim, potvrdilo je da je, nakon toga, centrala ostala nedovršena.
<BR>&nbsp;&nbsp;&nbsp;&nbsp;&nbsp;Montgomeri se tada beše zatekao u Managvi; u Nikaragvi je upravo dolazilo do smene vlade, i on se starao da posebni interesi lokalne Mesečeve korporacije budu zaštićeni. Hariman mu je uputio šifrovanu poruku da ode u San Hoze, da pronađe iks-gorivo, otkupi ga i pošalje u Sjedinjene Države - po bilo koju cenu. Potom je zatražio sastanak sa predsednikom Komisije za atomsku energiju.
<BR>&nbsp;&nbsp;&nbsp;&nbsp;&nbsp;Činilo se da je ovom zvaničniku milo što ga vidi, i vidno se trudio da bude ljubazan. Hariman mu bez okolišanja objasni da želi da dobije saglasnost da obavlja eksperimente sa izotopima - to jest, preciznije rečeno, sa iks-gorivom.
<BR>&nbsp;&nbsp;&nbsp;&nbsp;&nbsp;"Moraćemo to, gospodine Hariman, da rešimo uobičajenim kanalima."
<BR>&nbsp;&nbsp;&nbsp;&nbsp;&nbsp;"Razume se. Radi se samo o preliminarnom istraživanju. Želeo sam da čujem šta vi o tome mislite."
<BR>&nbsp;&nbsp;&nbsp;&nbsp;&nbsp;"Poznato vam da ja nisam jedini koji o tome odlučuje... i da gotovo bez izuzetka postupamo prema preporukama naših tehničkih stručnjaka."
<BR>&nbsp;&nbsp;&nbsp;&nbsp;&nbsp;"Nemojte me zamajavati, Karle. Znate i sami da ste vi taj čiji glas ima najveću težinu. Među nama rečeno, šta vi o svemu mislite?"
<BR>&nbsp;&nbsp;&nbsp;&nbsp;&nbsp;"Pa, Di Di - samo među nama - šta će vam saglasnost kad ionako ne možete dobiti iks-gorivo?"
<BR>&nbsp;&nbsp;&nbsp;&nbsp;&nbsp;"Pustite mene da se za to pobrinem."
<BR>&nbsp;&nbsp;&nbsp;&nbsp;&nbsp;"Mmmmm... Budući da se ne radi o nečem potencijalno pogodnom za masovno oružje, zakon nam ne nalaže da vodimo brigu o svakom gramu iks-goriva. Uprkos tome, poznato nam je šta se dešava s njim. Nema ga ni trunčice na raspolaganju."
<BR>&nbsp;&nbsp;&nbsp;&nbsp;&nbsp;Hariman ostade miran.
<BR>&nbsp;&nbsp;&nbsp;&nbsp;&nbsp;"S druge strane, ukoliko želite, možete dobiti saglasnost za iks-gorivo - i koristiti ga za bilo šta, osim za raketno gorivo."
<BR>&nbsp;&nbsp;&nbsp;&nbsp;&nbsp;"Zbog čega to ograničenje?"
<BR>&nbsp;&nbsp;&nbsp;&nbsp;&nbsp;"Vi gradite brod za Mesec, je li tako?"
<BR>&nbsp;&nbsp;&nbsp;&nbsp;&nbsp;"Ja?"
<BR>&nbsp;&nbsp;&nbsp;&nbsp;&nbsp;"Nemojte, Di Di, vi mene zamajavati. Moj posao jeste da u to budem upućen. Ne možete da koristite iks-gorivo za rakete, čak i ukoliko ga pribavite - u šta veoma sumnjam." Predsednik ustade i otide do sefa iza svog stola, i vrati se odatle sa jednom fasciklom i stavi je pred Harimana. Na fascikli je stajalo: Teorijska istraživanja stabilnosti različitih radioizotopskih goriva - sa osvrtom na katastrofu energetskog satelita Haron. Na koricama su stajali i serijski broj i oznaka POVERLJIVO.
<BR>&nbsp;&nbsp;&nbsp;&nbsp;&nbsp;Hariman odgurnu fasciklu. "Nema nikakvog razloga da to gledam - ionako ne bih ništa razumeo."
<BR>&nbsp;&nbsp;&nbsp;&nbsp;&nbsp;Predsednik se iskezi. "Vrlo dobro, ja ću vam reći šta je tu unutra. Namerno vam vezujem ruke, Di Di, time što vam poveravam tajnu vezanu za odbranu."
<BR>&nbsp;&nbsp;&nbsp;&nbsp;&nbsp;"Rekoh vam, ne želim da znam!"
<BR>&nbsp;&nbsp;&nbsp;&nbsp;&nbsp;"Di Di, ne pokušavajte da koristite iks-gorivo kao pogon za raketu. To jeste predivno gorivo... ali, može kao prskalica eksplodirati bilo gde u svemiru. Ovaj izveštaj iznosi i razloge zbog čega bi se to moglo desiti."
<BR>&nbsp;&nbsp;&nbsp;&nbsp;&nbsp;Koješta! Pa, Haron je funkcionisao skoro tri godine."
<BR>&nbsp;&nbsp;&nbsp;&nbsp;&nbsp;"Imali ste sreće. Radi se o zvaničnom - krajnje poverljivom - mišljenju vlade da je Haron bio taj koji je izazvao katastrofu energetskog satelita, a ne obratno - da je Haron nastradao pri eksploziji satelita. U početku smo i sami mislili da je satelit kriv za katastrofu; naravno, i to je mogao biti slučaj, ali radari su zabeležili neke uznemirujuće pojave. Na primer, da se brod raspao za delić sekunda pre nego sam satelit. Stoga smo preduzeli dubinska teorijska istraživanja. Iks-gorivo previše je opasno za rakete."
<BR>&nbsp;&nbsp;&nbsp;&nbsp;&nbsp;"Pa, to je smešno! Na svaku funtu goriva koje je sagorelo na Haronu dolazi najmanje stotinu funti koje se iskoristilo na samom satelitu. Kako to da ono nije eksplodiralo?"
<BR>&nbsp;&nbsp;&nbsp;&nbsp;&nbsp;"U pitanju je zaštita. Raketa po pravilu koristi slabije štitnike nego energetska centrala, ali ono što je najgore jeste da se ova prva kreće svemirom. Pretpostavlja se da je katastrofu izazvalo primarno kosmičko zračenje. Ukoliko želite, pozvaću nekog od fiziko-matematičara da vam to podrobnije razjasni."
<BR>&nbsp;&nbsp;&nbsp;&nbsp;&nbsp;Hariman odmahnu glavom. "Znate i sami da ne govorim taj jezik." Zatim se za trenutak razmisli. "Pretpostavljam da je to sve?"
<BR>&nbsp;&nbsp;&nbsp;&nbsp;&nbsp;"Bojim se da jeste. Zaista mi je žao." Hariman ustade da krene. "Ovaj, još nešto, Di Di... Nadam se, zar ne, da ne nameravate da se obratite za pomoć nekom od mojih potčinjenih?"
<BR>&nbsp;&nbsp;&nbsp;&nbsp;&nbsp;"Naravno da ne. Zbog čega bih to učinio?"
<BR>&nbsp;&nbsp;&nbsp;&nbsp;&nbsp;"Milo mi je što to čujem. Znate, gospodine Hariman, neki od mojih ljudi možda baš nisu najsjajniji naučnici na svetu - veoma je teško, pod postojećim okolnostima, učiniti srećnim ljude u vladinoj službi. Ipak, u nešto sam sasma siguran: svi su oni apsolutno nepotkupljivi. Imajući to u vidu, shvatio bih kao ličnu uvredu ukoliko bi neko pokušao da utiče na nekog od mojih ljudi... Da, krajnje ličnom uvredom."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Eto, tako. Usput da vam kažem, u koledžu sam boksovao u poluteškoj kategoriji. Još uvek sam u formi."
<BR>&nbsp;&nbsp;&nbsp;&nbsp;&nbsp;"Hmmmm... Pa, ja nikad nisam išao u koledž. Ali, znate, prilično dobro igram poker." Hariman se odjednom iskezi. "Karle, nemam ni najmanju nameru da petljam sa vašim momcima. Suviše bi mi to ličilo nuditi mito čoveku koji crkava od gladi. Pa, do viđenja."
<BR>
<BR>&nbsp;&nbsp;&nbsp;&nbsp;&nbsp;Vrativši se u svoju kancelariju, Hariman pozva jednog od svojih poverljivih službenika. "Pošalji još jednu šifrovanu poruku Montgomeriju. Reci mu da, umesto u Sjedinjene Države, materijal isporuči u Panama Siti." Zatim poče da diktira poruku Kosteru, nameravajući da mu naloži da obustavi rad na Pioniru, i da se prebaci na Santa Mariju - raniji Brizbejn.
<BR>&nbsp;&nbsp;&nbsp;&nbsp;&nbsp;Međutim, odluči da ponovo razmisli. Poletanje će se morati obaviti izvan Sjedinjenih Država; sa onako krutim stavom Komisije za atomsku energiju, ne bi imalo nikakvog smisla pokretati Santa Mariju: odmah bi se to otkrilo.
<BR>&nbsp;&nbsp;&nbsp;&nbsp;&nbsp;Ne bi je, s druge strane, bilo moguće pokrenuti bez prilagođavanja hemijskom gorivu. Ne, moraće da uzme neki drugi brod iz klase Brizbejna, da ga povuče iz službe i uputi u Panamu, pri čemu bi i energetski pogon Santa Marije mogao biti rasklopljen i takođe, u delovima, tamo poslat. Koster bi na taj način dobio novi brod, spreman za šest nedelja, a možda i ranije... I on, Koster i Lekroa krenuli bi na Mesec!
<BR>&nbsp;&nbsp;&nbsp;&nbsp;&nbsp;Do đavola i brige oko kosmičkog zračenja! Haron je, zar ne, funkcionisao tri godine? Obaviće to putovanje, dokazaće da je to moguće učiniti, a onda, ukoliko bude potrebno bezbednije gorivo, imaće dovoljno podsticaja da ga nekako i iskopaju. Najvažnije je bilo obaviti let. Da je Kolumbo čekao na odgovarajući brod, i dan danji bismo bili u Evropi. Čovek, naprosto, treba da rizikuje, inače nikuda neće stići.
<BR>&nbsp;&nbsp;&nbsp;&nbsp;&nbsp;I on se zadovoljno baci na izradu novog plana, kako bi čitavu stvar preveo na novi kolosek.
<BR>&nbsp;&nbsp;&nbsp;&nbsp;&nbsp;Prekinula ga je sekretarica. "Gospodine Hariman, gospodin Montgomeri želi da razgovara sa vama."
<BR>&nbsp;&nbsp;&nbsp;&nbsp;&nbsp;"A? Zar je već dobio moju poruku?"
<BR>&nbsp;&nbsp;&nbsp;&nbsp;&nbsp;"Ne znam, gospodine."
<BR>&nbsp;&nbsp;&nbsp;&nbsp;&nbsp;"Dobro, dajte mi vezu."
<BR>&nbsp;&nbsp;&nbsp;&nbsp;&nbsp;Montgomeri ne beše dobio drugu poruku. Ali, imao je novosti za Harimana: neposredno posle katastrofe, Kostarika beše sve svoje iks-gorivo prodala engleskom ministarstvu za energetiku. Nije joj preostao ni gram, ni u samoj Kostariki, ni u Engleskoj.
<BR>&nbsp;&nbsp;&nbsp;&nbsp;&nbsp;Pošto je Montgomeri nestao s ekrana, Hariman je još nekoliko minuta snuždeno sedeo. Potom pozva Kostera. "Je li tu Lekroa?"
<BR>&nbsp;&nbsp;&nbsp;&nbsp;&nbsp;"Da, ovde je, pokraj mene. Upravo smo se spremali da zajedno krenemo na večeru. Evo ga."
<BR>&nbsp;&nbsp;&nbsp;&nbsp;&nbsp;"Zdravo, Les. Lese, vijuge su ti dobro radile, ali, nije uspelo. Neko je ukrao bebicu."
<BR>&nbsp;&nbsp;&nbsp;&nbsp;&nbsp;"A? Oh, razumem. Žao mi je."
<BR>&nbsp;&nbsp;&nbsp;&nbsp;&nbsp;"Nikad ne traći vreme na žaljenje. Nastavićemo kao što smo prvobitno planirali. I stići ćemo tamo!"
<BR>&nbsp;&nbsp;&nbsp;&nbsp;&nbsp;"Razume se da hoćemo."
<BR>
<BR>&nbsp;&nbsp;&nbsp;&nbsp;&nbsp;7.
<BR>&nbsp;&nbsp;&nbsp;&nbsp;&nbsp;Iz junskog broja magazina 'Popular Technics': ISTRAŽIVANJE URANIJUMA NA MESECU. Članak o budućoj velikoj industriji.
<BR>
<BR>&nbsp;&nbsp;&nbsp;&nbsp;&nbsp;Iz magazina 'Holiday': MEDENI MESEC NA MESECU. Razgovor o čudesnom letovalištu u kojem će, kako je rečeno našem uredniku, vaša deca uživati.
<BR>
<BR>&nbsp;&nbsp;&nbsp;&nbsp;&nbsp;Iz 'American Sunday Magazina': DIJAMANTI NA MESECU? Jedan čuveni naučnik objašnjava zbog čega u mesečevim kraterima dijamanata mora biti kao šljunka.
<BR>
<BR>&nbsp;&nbsp;&nbsp;&nbsp;&nbsp;"Naravno, Kleme, da nemam pojma o elektronici, ali evo kako su mi to objasnili. Moguće je, je li tako, tih dana držati televizijski signal spušten za stepen ili dva niže?"
<BR>&nbsp;&nbsp;&nbsp;&nbsp;&nbsp;"Moguće je... ukoliko imaš dovoljno velik odraživač."
<BR>&nbsp;&nbsp;&nbsp;&nbsp;&nbsp;"Pa, imaćeš dovoljno prostora za kretanje... Gledano sa Meseca, Zemlja pokriva dva stepena ukupnog prostora. Razume se, radi se o priličnoj razdaljini, ali nećeš imati nikakav gubitak energije, i, istovremeno, imaćeš savršene i postojane uslove za emitovanje. Kada jednom postaviš svoje instrumente, neće biti ništa skuplje nego emitovanje s neke ovdašnje planine, a sigurno je da će biti đavolski jeftinije nego držati helikoptere u vazduhu od jedne obale do druge, kao što si sada prinuđen da činiš."
<BR>&nbsp;&nbsp;&nbsp;&nbsp;&nbsp;"Zaista fantastična zamisao, Delose."
<BR>&nbsp;&nbsp;&nbsp;&nbsp;&nbsp;"Nema tu ničeg fantastičnog! Moja je briga da stignemo na Mesec, ne tvoja. A kada jednom tamo stignemo, biće i televizijskog prenosa za Zemlju - u to se možeš kladiti u poslednju paru. Mesec ti je bogomdano mesto za neposredno emitovanje. Ukoliko nisi zainteresovan, pronaći ću nekog drugog ko jeste."
<BR>&nbsp;&nbsp;&nbsp;&nbsp;&nbsp;"Nisam rekao da nisam zainteresovan."
<BR>&nbsp;&nbsp;&nbsp;&nbsp;&nbsp;"Pa, onda, odluči se. Ima još nešto, Kleme... Ne nameravam da guram svoj nos u tvoje poslove, ali, zar se nisi našao u poteškoćama posle gubitka energetskog satelita kao relejne stanice?"
<BR>&nbsp;&nbsp;&nbsp;&nbsp;&nbsp;"I sam znaš odgovor, pa me nemoj bockati. Troškovi su narasli do u beskraj, a prihodi su ostali isti."
<BR>&nbsp;&nbsp;&nbsp;&nbsp;&nbsp;"Nisam baš to mislio... Kako stoje stvari sa cenzurom?"
<BR>&nbsp;&nbsp;&nbsp;&nbsp;&nbsp;Televizijski šef bespomoćno raširi ruke. "Bolje mi to ni ne pominji! Kako da čovek vodi ovaj posao kad svaki zadrti puritanac u ovoj zemlji može da zahteva da nešto ne kažemo ili ne prikažemo. Prosto da povraćaš! Sam princip je rđav: bilo bi to kao od odraslih osoba tražiti da se hrane isključivo mlekom, samo zato što odojčad nije u stanju da jede bifteke. Kad bih samo mogao da ščepam te proklete pohotljive, muljave..."
<BR>&nbsp;&nbsp;&nbsp;&nbsp;&nbsp;"Polako! Polako!" prekide ga Hariman. "Da li ti je ikad palo na pamet da ne postoji ni najmanja mogućnost uplitanja u televizijsko emitovanje sa Meseca? Da, u svakom slučaju, cenzorski odbor na Zemlji za to nije nadležan?"
<BR>&nbsp;&nbsp;&nbsp;&nbsp;&nbsp;"Šta? Reci to još jednom."
<BR>
<BR>&nbsp;&nbsp;&nbsp;&nbsp;&nbsp;'LIFE' PUTUJE NA MESEC. Sa neskrivenim ponosom LIFE-TIME Inc. obaveštava javnost da je postignut dogovor da čitaoci ove kompanije budu iz prve ruke informisani sa prvog putovanja na naš satelit. Odmah posle uspešnog povratka sa prvog leta na Mesec, 'Life' će umesto uobičajenog nedeljnog priloga '''Life' na sastanku sa..."
<BR>
<BR>&nbsp;&nbsp;&nbsp;&nbsp;&nbsp;OSIGURANJE ZA NOVO DOBA
<BR>&nbsp;&nbsp;&nbsp;&nbsp;&nbsp;(Izvod iz oglasa North Atlantic Mutual Insurance i Liability Company)
<BR>&nbsp;&nbsp;&nbsp;&nbsp;&nbsp;... sa istom onom zagledanošću u budućnost sa kojom smo vlasnike naših polisa štitili posle velikih požara u Čikagu i San Francisku, kao i posle svake katastrofe još od rata 1812, odlučili smo da vas obezbedimo od svakog mogućeg gubitka čak i na Mesecu...
<BR>
<BR>&nbsp;&nbsp;&nbsp;&nbsp;&nbsp;NEOMEĐENE GRANICE TEHNOLOGIJE.
<BR>&nbsp;&nbsp;&nbsp;&nbsp;&nbsp;Kada mesečev brod Pionir bude počeo da se uspinje svojim ognjenim lestvicama, dvadeset sedam njegovih ključnih mehanizama funkcionisaće na osnovu specijalno urađenih DELTA baterija...
<BR>
<BR>&nbsp;&nbsp;&nbsp;&nbsp;&nbsp;"Gospodine Hariman, možete li doći ovamo?"
<BR>&nbsp;&nbsp;&nbsp;&nbsp;&nbsp;"O čemu se radi, Bobe?"
<BR>&nbsp;&nbsp;&nbsp;&nbsp;&nbsp;"Nevolje", kratko odgovori Koster.
<BR>&nbsp;&nbsp;&nbsp;&nbsp;&nbsp;"Kakva vrsta nevolja?"
<BR>&nbsp;&nbsp;&nbsp;&nbsp;&nbsp;Koster je oklevao. "Radije ne bih o tome preko vizifona. Ukoliko vi ne možete ovamo, možda bi bilo dobro da Les i ja dođemo tamo."
<BR>&nbsp;&nbsp;&nbsp;&nbsp;&nbsp;"Stižem večeras."
<BR>&nbsp;&nbsp;&nbsp;&nbsp;&nbsp;Kada je Hariman stigao, odmah je uočio da inače neodgonetljivo lice Lekroaa jedva prikriva gorčinu, dok je Koster delovao odbrambeno, ali i odlučno. Pre nego što je progovorio, čekao je da sva trojica stignu u Kosterov atelje. "Pa, momci, da čujemo?"
<BR>&nbsp;&nbsp;&nbsp;&nbsp;&nbsp;Lekroa pogleda Kostera, i ovaj se ugrize za usnu i odgovori: "Gospodine Hariman, vama su poznate sve faze kroz koje je prolazio nacrt za brod."
<BR>&nbsp;&nbsp;&nbsp;&nbsp;&nbsp;"Manje ili više."
<BR>&nbsp;&nbsp;&nbsp;&nbsp;&nbsp;"Morali smo da odustanemo od zamisli sa katapultom. Potom smo se usmerili na ovo..." Koster pročeprka po svom stolu, pa izvuče projektnu skicu četvorostepene rakete, prilično velike, ali ipak elegantne. "Teorijski, predstavljala je izglednu mogućnost, i u praksi sve je izvanredno dovodila na svoje mesto. Međutim, pošto je prošla kroz ruke grupa za vibracije, za provodnike i za kontrolu, i pošto su joj svi dodali ponešto što smo smatrali neophodnim, stigli smo do ovoga..." On izvuče još jednu skicu: raketa je suštinski bila ista kao i prethodna, samo četvrtastija i gotovo nalik na piramidu. "Dodali smo i peti stepen, kao neku vrstu prstena oko četvrtog. Čak smo uspeli i da uštedimo nešto na težini, koristeći najveći deo kontrolne i pomoćne opreme iz četvrtog stepena i za peti. Premda deluje dosta nezgrapno, brod je, pri tom, ostao i dalje dovoljno čvrst da bi se bez velikog trenja probijao kroz atmosferu."
<BR>&nbsp;&nbsp;&nbsp;&nbsp;&nbsp;Hariman klimnu glavom. "Znaš, Bobe, moraćemo da odustanemo od zamisli o stepenastoj raketi, pre no što konačno odredimo rok za poletanje na Mesec."
<BR>&nbsp;&nbsp;&nbsp;&nbsp;&nbsp;"Ne vidim kako bismo to mogli izbeći sa hemijskim gorivom."
<BR>&nbsp;&nbsp;&nbsp;&nbsp;&nbsp;"Kada bi raspolagao odgovarajućim katapultom, mogao bi, je li tako, da jednostepenu raketu sa hemijskim gorivom postaviš na orbitu iznad Zemlje?"
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;"To ćemo i učiniti. Potom ćemo je, na orbiti, ponovo napuniti gorivom."
<BR>&nbsp;&nbsp;&nbsp;&nbsp;&nbsp;"Stara ideja sa orbitalnom stanicom. Pa, rekao bih da to ima smisla... u stvari, znam da ima smisla. Samo što se brod ne bi snabdeo gorivom i potom nastavio prema Mesecu. Ekonomski razlozi govore u prilog tome da specijalni brodovi, koji se nigde ne bi spuštali, načine odande skok do Meseca, do još jedne orbitalne stanice oko njega. A onda..."
<BR>&nbsp;&nbsp;&nbsp;&nbsp;&nbsp;Posve neočekivano, Lekroa ispolji nestrpljenje. "Sve to sada nema nikakve veze. Bobe, pređi na stvar."
<BR>&nbsp;&nbsp;&nbsp;&nbsp;&nbsp;"Slažem se", dobaci Hariman.
<BR>&nbsp;&nbsp;&nbsp;&nbsp;&nbsp;"Pa, eto, onaj model mogao je to da učini. I, neka sam proklet, još uvek to može."
<BR>&nbsp;&nbsp;&nbsp;&nbsp;&nbsp;Hariman je delovao zbunjeno. "Ali, Bobe, složili smo se oko ovog nacrta, je li tako? Već ga imaš dve trećine izgrađenog na ovom istom polju."
<BR>&nbsp;&nbsp;&nbsp;&nbsp;&nbsp;"Tako je." Koster je delovao utučeno. "Ali, ne vredi. Neće uspeti."
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"Zbog toga što sam morao da dodam previše nekorisnog tereta, eto zbog čega. Gospodine Hariman, vi niste inženjer i nemate pojma kojom brzinom opada učinak kada na brod natrpate bilo šta osim goriva i motora. Uzmite, na primer, samo potrebe za prizemljenje petog stepena rakete, onog prstena. Taj stepen koristite samo minut i po, a onda ga odbacuje te; ali, pri tom, ne smete rizikovati da nekim slučajem ne padne na Vičitu ili Kanzas Siti. Moramo, dakle, imati u vidu i padobranski dodatak. Međutim, čak i u tom slučaju moramo ga sve vreme pratiti radarom, i radio-kontrolom preseći čeličnu užad kada se bude našao nad nekim nenaseljenim zemljištem i kada ne bude odveć visoko. To znači dodatno opterećenje, ne računajući padobran. I, na kraju, kada se sve sabere, od te faze ne dobijamo više od jednog čistog sekunda ubrzanja na milju. A to nije dovoljno."
<BR>&nbsp;&nbsp;&nbsp;&nbsp;&nbsp;Hariman dublje uroni u svoju naslonjaču. "Po svemu sudeći, čini se da smo pogrešili donoseći odluku da raketu lansiramo iz Sjedinjenih Država. Pretpostavimo da kao mesto uzletanja uzmemo neki nenastanjen kraj, recimo neki deo brazilske obale, i da pustimo da pogonski stepen padne u Atlantik. Koliko bi time dobio?"
<BR>&nbsp;&nbsp;&nbsp;&nbsp;&nbsp;Koster se zagleda negde u daljinu, a onda se maši svog logaritmara. "Moglo bi uspeti."
<BR>&nbsp;&nbsp;&nbsp;&nbsp;&nbsp;"U ovom trenutku, koliki bi posao predstavljalo prebacivanje broda tamo?"
<BR>&nbsp;&nbsp;&nbsp;&nbsp;&nbsp;"Pa... Morali bismo ga čitavog rasklopiti; ništa manje od toga. Ne mogu da vam ovog časa dam cifre, ali, bilo bi prilično skupo."
<BR>&nbsp;&nbsp;&nbsp;&nbsp;&nbsp;"Koliko vremena bi bilo potrebno?"
<BR>&nbsp;&nbsp;&nbsp;&nbsp;&nbsp;"Hmmmm... fuj, gospodine Hariman. Ne mogu vam tek tako odgovoriti. Dve godine... osamnaest meseci, uz malo sreće. Moramo prethodno da uredimo to mesto... da izgradimo pogone."
<BR>&nbsp;&nbsp;&nbsp;&nbsp;&nbsp;Hariman razmisli o svemu tome, premda je u dubini duše već znao odgovor. Sredstva kojima je raspolagao, ma koliko velika bila, bližila su se kritičnoj tački. Na temelju same vere, ne bi bio u stanju da napetost pothvata drži na potrebnom nivou još dve godine: morao je da ostvari uspešan let, i to brzo - ili će se čitava pomno građena konstrukcija raspasti. "Nije dobro, Bobe."
<BR>&nbsp;&nbsp;&nbsp;&nbsp;&nbsp;"Bojao sam se da je tako. Pa, eto, pokušao sam da dodam i šesti stepen." On izvuče još jedan nacrt. "Vidite li ovog monstruma? Stigao sam do tačke na kojoj se sve pretvara u svoju suprotnosti. Konačni, stvarni efekat ubrzanja manji je kod ovog mrtvorođenčeta nego kod petostepene rakete."
<BR>&nbsp;&nbsp;&nbsp;&nbsp;&nbsp;"Da li to, Bobe, znači da dižeš ruke? Da nisi u stanju da načiniš brod za Mesec?"
<BR>&nbsp;&nbsp;&nbsp;&nbsp;&nbsp;"Ne, nisam to rekao. Ja..."
<BR>&nbsp;&nbsp;&nbsp;&nbsp;&nbsp;Lekroa se iznenada oglasi. "Očistite Kanzas."
<BR>&nbsp;&nbsp;&nbsp;&nbsp;&nbsp;"A?" upita Hariman.
<BR>&nbsp;&nbsp;&nbsp;&nbsp;&nbsp;"Uklonite sve stanovništvo iz Kanzasa i istočnog Kolorada. Neka peti i četvrti stepen rakete padnu bilo gde na tom području. Treći stepen pašće u Atlantik; drugi ulazi u stalnu orbitu - dok sam brod odlazi na Mesec. To se može izvesti ukoliko čitav pothvat ne opterećujemo spuštanjem petog i četvrtog stepena pomoću padobrana. Neka vam Bob kaže."
<BR>&nbsp;&nbsp;&nbsp;&nbsp;&nbsp;"Tako, znači? Pa, šta ti kažeš, Bobe?"
<BR>&nbsp;&nbsp;&nbsp;&nbsp;&nbsp;"Isto ono što i maločas. To parazitsko opterećenje je ono što nas sputava. Osnovni nacrt je sasvim u redu."
<BR>&nbsp;&nbsp;&nbsp;&nbsp;&nbsp;"Hmmmm... Neka mi neko doda atlas." Hariman se zagleda u Kanzas i Kolorado, i u glavi obavi nekoliko proračuna. Potom se zagleda u prazninu, izgledajući za trenutak čudno sličan maločašnjem Kosteru, dok je mladi inženjer razmišljao o svom poslu. "Neće uspeti", zaključi on na kraju.
<BR>&nbsp;&nbsp;&nbsp;&nbsp;&nbsp;"Zbog čega?"
<BR>&nbsp;&nbsp;&nbsp;&nbsp;&nbsp;"Zbog novca. Rekao sam vam da ne brinete o parama - za brod. Međutim, koštalo bi između šest i sedam miliona dolara da se stanovništvo iz tih oblasti ukloni za makar samo jedan dan. Trenutno bismo morali da rešimo svaku moguću žalbu zbog uznemiravanja; nemamo vremena za čekanje. A uvek bi se našli i neki tvrdoglavci koje baš nikako ne bismo mogli da pomerimo."
<BR>&nbsp;&nbsp;&nbsp;&nbsp;&nbsp;"Pa, ako te budale ne budu htele da se mrdnu, neka dobiju ono što zaslužuju!" gotovo dreknu Lekroa.
<BR>&nbsp;&nbsp;&nbsp;&nbsp;&nbsp;"Jasno mi je, Lese, kako se osećaš. Ipak, ovaj je pothvat suviše veliki da bismo ga mogli prikriti, ili da bismo ga mogli preseliti. Ukoliko ne budemo mogli da te ljude do kraja obezbedimo, sud će nam zatvoriti radnju, i to prinudno. Ne mogu da potkupim baš sve sudije u tim dvema državama. Neki od njih, naprosto, nisu na prodaju."
<BR>&nbsp;&nbsp;&nbsp;&nbsp;&nbsp;"Bar si pokušao, Lese", utešiteljski primeti Koster.
<BR>&nbsp;&nbsp;&nbsp;&nbsp;&nbsp;"Mislio sam da bi to moglo predstavljati odgovor za sve nas", odvrati pilot.
<BR>&nbsp;&nbsp;&nbsp;&nbsp;&nbsp;"Bobe, čini mi se da si hteo da pomeneš i neko drugo rešenje?"
<BR>&nbsp;&nbsp;&nbsp;&nbsp;&nbsp;Koster je delovao zbunjeno. "Poznati su vam planovi za sam brod " poslovi, prostor i zalihe za tri osobe."
<BR>&nbsp;&nbsp;&nbsp;&nbsp;&nbsp;"Da... Na šta ciljaš?"
<BR>&nbsp;&nbsp;&nbsp;&nbsp;&nbsp;"Ne moraju baš biti tri osobe. Prvi stepen treba prepoloviti, svesti brod na minimum za samo jednu osobu i odbaciti ostatak. To je jedini način koji vidim na koji bi ovaj osnovni projekt mogao biti delatan." On izvuče još jednu skicu. "Vidite? Jedan čovek, i zalihe za manje od nedelju dana. Nikakve dodatne vazdušne komore - pilot sve vreme ostaje u svom skafandru. Nikakve kuhinjice. Nikakve spavaonice. Najneophodniji minimum da se jedna osoba održi u životu tokom najviše dve stotine časova. I, uspeće."
<BR>&nbsp;&nbsp;&nbsp;&nbsp;&nbsp;"Da, uspeće", ponovi Lekroa, gledajući Kostera.
<BR>&nbsp;&nbsp;&nbsp;&nbsp;&nbsp;Hariman je razgledao nacrt sa neobičnim, mučnim osećanjem u stomaku. Da, nema nikakve sumnje da će uspeti... I, što se tiče čitavog pothvata, sasvim je svejedno da li će tri čoveka, ili samo jedan, otići na Mesec i vratiti se. Dovoljno je već to učiniti; bio je smrtno siguran da će već jedan uspešan let učiniti da novac počne da pritiče, tako da će biti dovoljno sredstava da se čitava stvar razvije do većih, putničkih brodova.
<BR>&nbsp;&nbsp;&nbsp;&nbsp;&nbsp;Braća Rajt imali su još manje kada su počeli.
<BR>&nbsp;&nbsp;&nbsp;&nbsp;&nbsp;"Ukoliko je to ono sa čime treba da se saglasim, pa, pretpostavljam da ću morati", reče on lagano.
<BR>&nbsp;&nbsp;&nbsp;&nbsp;&nbsp;Koster je delovao rasterećeno. "Odlično! Ipak, postoji još jedna začkoljica. Sećate se uslova pod kojim sam prihvatio ovaj posao - da i ja pođem na taj put. Sada mi, međutim, Les stavlja ugovor pod nos i kaže da on treba da bude pilot."
<BR>&nbsp;&nbsp;&nbsp;&nbsp;&nbsp;"Nije baš tako", primeti Lekroa. "Ti, Bobe, nisi pilot. Zaglavićeš, i upropastiti čitavu stvar samo zbog svoje magareće tvrdoglavosti."
<BR>&nbsp;&nbsp;&nbsp;&nbsp;&nbsp;"Naučiću da upravljam brodom. Na kraju krajeva, ja sam ga konstruisao. Čujte, gospodine Hariman, mrzim samu pomisao da vas zbog ovoga uvlačim u spor - Les, čak, tvrdi da će pokrenuti tužbu - ali moj ugovor prethodi njegovom. I nameravam da idem do kraja."
<BR>&nbsp;&nbsp;&nbsp;&nbsp;&nbsp;"Ne slušajte ga, gospodine Hariman. Neka ide na sud. Ja ću upravljati tim brodom, i vratiću ga na Zemlju. On će ga slupati."
<BR>&nbsp;&nbsp;&nbsp;&nbsp;&nbsp;"Ili ja idem, ili od broda nema ništa", odreza Koster.
<BR>&nbsp;&nbsp;&nbsp;&nbsp;&nbsp;Hariman obojici dade rukom znak da ućute. "Smirite se, obojica. Možete me, ukoliko vam to pričinjava zadovoljstvo, obojica tužiti. Bobe, ne trućaj gluposti; u ovom trenutku, mogu unajmiti i druge inženjere da brod privedu kraju. Sam si mi rekao da može da krene samo jedan čovek."
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Pa, upravo gledate u njega."
<BR>&nbsp;&nbsp;&nbsp;&nbsp;&nbsp;Obojica stadoše zuriti u njega.
<BR>&nbsp;&nbsp;&nbsp;&nbsp;&nbsp;"Što se čudite?" prasnu Hariman. "Obojica ste znali da i ja želim da pođem. Zar stvarno mislite da prolazim kroz sve ovo kroz šta prolazim samo zato da bih vama dvojici omogućio da putujute na Mesec? Dobrog sam zdravlja, vid mi je odličan, i još uvek imam dovoljno mozga da naučim sve što valja naučiti. Ukoliko budem morao da lično vozim svoju bebicu, to ću i učiniti. Neću ustupiti mesto nikome, baš nikome, jeste li razumeli?"
<BR>&nbsp;&nbsp;&nbsp;&nbsp;&nbsp;Koster se prvi pribra. "Gazda, vi ni ne znate o čemu govorite."
<BR>&nbsp;&nbsp;&nbsp;&nbsp;&nbsp;Dva sata kasnije, i dalje su se prepirali. Najveći deo vremena Hariman je ćutke sedeo, odbijajući da odgovara na njihove prigovore. Napokon, pod uobičajenim izgovorom, on ustade i iziđe iz prostorije. Pošto se vratio, on upita: "Bobe, koliko imaš kilograma?"
<BR>&nbsp;&nbsp;&nbsp;&nbsp;&nbsp;"Ja? Malo preko devedeset."
<BR>&nbsp;&nbsp;&nbsp;&nbsp;&nbsp;"Rekao bih, ipak, blizu stotinu. Lese, koliko si ti težak?"
<BR>&nbsp;&nbsp;&nbsp;&nbsp;&nbsp;"Pedeset sedam kilograma."
<BR>&nbsp;&nbsp;&nbsp;&nbsp;&nbsp;"Bobe, izgradi brod koji će poneti neto težinu od pedeset sedam kilograma."
<BR>&nbsp;&nbsp;&nbsp;&nbsp;&nbsp;"A? Čekajte, trenutak, gospodine Hariman..."
<BR>&nbsp;&nbsp;&nbsp;&nbsp;&nbsp;"Začepi? Ukoliko ja nisam u stanju da se za šest nedelja obučim za pilota, nisi to ni ti!"
<BR>&nbsp;&nbsp;&nbsp;&nbsp;&nbsp;"Ali, moje znanje matematike i suštinsko poznavanje..."
<BR>&nbsp;&nbsp;&nbsp;&nbsp;&nbsp;"Rekao sam da ućutiš! Les je isto toliko vremena proveo izučavajući svoj zanat koliko i ti svoj. Da li on može da se obuči za inženjera za samo šest nedelja? Prema tome, šta te je navelo da pomisliš da bi ti za toliko vremena mogao da savladaš njegov posao? Neću ti dozvoliti da mi slupaš brod, samo da bi zadovoljio svoj naduveni ego. Uostalom, ključ za to sam si dao kada si izlagao svoj projekat. Pravi limitirajući faktor predstavlja težina putnika, ili putnika, je li tako? Sve... baš sve deluje u skladu sa svojom masom. Jesam li u pravu?"
<BR>&nbsp;&nbsp;&nbsp;&nbsp;&nbsp;"Jeste, ali..."
<BR>&nbsp;&nbsp;&nbsp;&nbsp;&nbsp;"Jesam li u pravu ili nisam?"
<BR>&nbsp;&nbsp;&nbsp;&nbsp;&nbsp;"Pa... jeste, u pravu ste. Samo sam želeo..."
<BR>&nbsp;&nbsp;&nbsp;&nbsp;&nbsp;"Manji čovek može da živi na manje vode, potrebno mu je manje vazduha i manje prostora. Les će poći." Hariman pristupi Kosteru i stavi mu ruku na rame. "Ne uzimaj to, sinko, previše k srcu. Nije tebi ništa teže nego meni samom. Ovaj put na Mesec mora uspeti - što znači da i ti i ja moramo odustati od časti da budemo prvi ljudi na Mesecu. Ali, obećavam ti sledeće: nas dvojica poći ćemo na drugo putovanje, sa Lesom kao našim ličnim šoferom. Biće to prvi od mnoštva letova sa putnicima. Čuj, Bobe... Možeš biti veliki čovek u ovom pothvatu, ukoliko nastaviš s nama. Kako bi ti se dopalo da budeš glavni inženjer prve lunarne kolonije?"
<BR>&nbsp;&nbsp;&nbsp;&nbsp;&nbsp;Koster nekako uspe da se nasmeši. "Ne zvuči mi loše."
<BR>&nbsp;&nbsp;&nbsp;&nbsp;&nbsp;"Sigurno će ti se dopasti. Život na Mesecu predstavljaće i inženjerski problem; nas dvojica već smo razgovarali o tome. Da li bi voleo da svoje zamisli sprovedeš u život? Da podigneš prvi grad na Mesecu? Da postaviš na noge prvu opservatoriju koju ćemo tamo podići? I da se potom obazreš oko sebe, sa saznanjem da si ti čovek koji je sve to uradio?"
<BR>&nbsp;&nbsp;&nbsp;&nbsp;&nbsp;Koster se beše sasma uživio u tu ulogu. "Zaista zvuči lepo. Ali, recite, šta ćete vi raditi?"
<BR>&nbsp;&nbsp;&nbsp;&nbsp;&nbsp;"Ja? Pa, možda ću biti prvi gradonačelnik lunarnog grada." Prvi put mu to beše palo na pamet, i on stade razvijati svoju zamisao. "Velepoštovani Delos Dejvid Hariman, gradonačelnik Luna Sitija... Čujte, baš mi se dopada! Znate, nikada nisam obavljao neku javnu funkciju; samo sam posedovao stvari." On ih obojicu pogleda. "Znači, dogovorili smo se?"
<BR>&nbsp;&nbsp;&nbsp;&nbsp;&nbsp;"Mislim da jesmo", odgovori lagano Koster. On hitro pruži ruku Lekroau. "Ti ćeš njime upravljati, Lese; ja ću ga sagraditi."
<BR>&nbsp;&nbsp;&nbsp;&nbsp;&nbsp;Lekroa prihvati ispruženu ruku. "Dogovoreno. Ti i gazda prilegnite na posao i spremite planove za novi poduhvat... dovoljno velik za sve nas."
<BR>&nbsp;&nbsp;&nbsp;&nbsp;&nbsp;"Dogovoreno!"
<BR>&nbsp;&nbsp;&nbsp;&nbsp;&nbsp;Hariman položi svoju ruku na njihove. "To je ono što želim da čujem! Ostaćemo zajedno, i zajedno ćemo izgraditi Luna Siti!"
<BR>&nbsp;&nbsp;&nbsp;&nbsp;&nbsp;"Mislim da bi trebalo da ga nazovemo Hariman Siti", primeti Lekroa ozbiljno.
<BR>&nbsp;&nbsp;&nbsp;&nbsp;&nbsp;"Ne... Mislim o njemu kao o Luna Sitiju još od detinjstva. Neka ostane Luna Siti. Možda bismo, eventualno, jedan trg u njemu mogli nazvati Harimanov trg."
<BR>&nbsp;&nbsp;&nbsp;&nbsp;&nbsp;"Uneću to u plan", prihvati Koster.
<BR>&nbsp;&nbsp;&nbsp;&nbsp;&nbsp;Hariman ih odmah potom napusti. Uprkos razrešenju, bio je užasno potišten i nije želeo da ga njih dvojica vide u takvom stanju. Bila je to Pirova pobeda; jeste spasao poduhvat, ali se pri tom osećao kao životinja koja je, da bi se oslobodila kljusa, morala da sama sebi odgrize šapu.
<BR>
<BR>&nbsp;&nbsp;&nbsp;&nbsp;&nbsp;8.
<BR>&nbsp;&nbsp;&nbsp;&nbsp;&nbsp;Strong se nalazio sam u zajedničkoj kancelariji, kada se javi Dikson. "Džordže, tražim Di Dija. Da li je tu?"
<BR>&nbsp;&nbsp;&nbsp;&nbsp;&nbsp;"Nije... Vratio se u Vašington - nešto u vezi sa nekim čišćenjem. Očekujem da se uskoro pojavi."
<BR>&nbsp;&nbsp;&nbsp;&nbsp;&nbsp;"Hmmmm... Entenza i ja želimo da ga vidimo. Doći ćemo do vas."
<BR>&nbsp;&nbsp;&nbsp;&nbsp;&nbsp;Malo potom, stigli su. Entenza očigledno beše na nečemu prekomerno radio, dok je Dikson, kao i uvek, izgledao uglađeno nezainteresovan. Pošto su se pozdravili, Dikson sačeka nekoliko trenutaka, a onda primeti: "Džek, koliko mi je poznato, treba da obaviš neki posao?"
<BR>&nbsp;&nbsp;&nbsp;&nbsp;&nbsp;Entenza se promeškolji, a onda izvuče neki papir iz svog džepa. "Da, naravno! Džordže, odlučio sam, na kraju, da ne učestvujem po sistemu otplate. Evo moje menice: ona pokriva sve moje obaveze koje su do danas dospele."
<BR>&nbsp;&nbsp;&nbsp;&nbsp;&nbsp;Strong prihvati menicu. "Znam da će to obradovati Delosa." On potom odloži menicu u ladicu.
<BR>&nbsp;&nbsp;&nbsp;&nbsp;&nbsp;"Pa", pomalo naglo upita Dikson, "zar nećeš izdati nikakvu priznanicu da si primio menicu?"
<BR>&nbsp;&nbsp;&nbsp;&nbsp;&nbsp;"Ukoliko to Džek želi. Menica s odloženim plaćanjem sasvim odgovara." Ipak, Strong ispisa potvrdu bez daljih reči, i Entenza je uze.
<BR>&nbsp;&nbsp;&nbsp;&nbsp;&nbsp;Nekoliko trenutaka prođe u tišini, a onda se Dikson ponovo oglasi: "Džordže, čini mi se da si i ti prilično zagrizao, zar ne?" upita on.
<BR>&nbsp;&nbsp;&nbsp;&nbsp;&nbsp;"Po svemu sudeći."
<BR>&nbsp;&nbsp;&nbsp;&nbsp;&nbsp;"Želiš li da se obezbediš?"
<BR>&nbsp;&nbsp;&nbsp;&nbsp;&nbsp;"Kako to misliš?"
<BR>&nbsp;&nbsp;&nbsp;&nbsp;&nbsp;"Pa, iskreno da ti kažem, i sam želim da se zaštitim... Da li bi prodao polovinu od jednog postotka svojih deonica?"
<BR>&nbsp;&nbsp;&nbsp;&nbsp;&nbsp;Strong na brzinu razmisli. Uistinu, bio je zabrinut... gotovo bolestan od brige. Prisustvo Diksonovog finansijskog stručnjaka beše ih nagnalo da sva plaćanja obavljaju u gotovom - i samo je Strong znao koliko se behu nategli. "Zbog čega su ti potrebne?"
<BR>&nbsp;&nbsp;&nbsp;&nbsp;&nbsp;"Oh, nemam nameru da ih upotrebim da bih se mešao u Delosove poslove. On je naš čovek, i svi ga mi podržavamo. Ipak, osećao bih se znatno sigurnije ukoliko bih imao pravo da ga zaustavim, u slučaju da pokuša da nas obaveže na nešto što ne možemo platiti. I sam znaš Delosa: nepopravljivi je optimista. Trebalo bi da imamo mogućnost da ga, ukoliko ustreba, malo prikočimo."
<BR>&nbsp;&nbsp;&nbsp;&nbsp;&nbsp;Strong i o tome razmisli. Nevolja je bila u tome što se potpuno slagao s onim što Dikson upravo beše rekao; samo je stajao po strani i posmatrao, dok je Delos rasturao zdanje koje su obojica, s mukom, godinama izgrađivali. Činilo se da Di Di za to više ni ne mari. Eto, i jutros... odbio je čak i da pogleda izveštaj o H&S automatskim prekidačima za domaćinstva - pošto mu ih prethodno beše utrapio.
<BR>&nbsp;&nbsp;&nbsp;&nbsp;&nbsp;Dikson se naže prema njemu. "Džordže, samo reci cenu. Neću cicijašiti."
<BR>&nbsp;&nbsp;&nbsp;&nbsp;&nbsp;Strong malo uvuče ramena. "Prodaću deonice..."
<BR>&nbsp;&nbsp;&nbsp;&nbsp;&nbsp;"Odlično!"
<BR>&nbsp;&nbsp;&nbsp;&nbsp;&nbsp;"... samo ukoliko se Delos saglasi. Inače, neću."
<BR>&nbsp;&nbsp;&nbsp;&nbsp;&nbsp;Dikson nešto progunđa; Entenza šmrknu. Razgovor bi se možda nastavio u istom tonu, da se na vratima ne pojavi Hariman.
<BR>&nbsp;&nbsp;&nbsp;&nbsp;&nbsp;Niko ni ne pomenu predlog maločas učinjen Strongu. Strong se stade raspitivati o putu, i Hariman sklopi palčeve i kažiprste. "Sve je u najboljem redu! Međutim, svakim danom postaje sve skuplje voditi poslove u Vašingtonu." On se okrenu prema ostalima. "U čemu je štos? Neki poseban razlog za ovaj skup? Da li to odbor zaseda?"
<BR>&nbsp;&nbsp;&nbsp;&nbsp;&nbsp;Dikson se okrenu prema Entenzi. "Reci mu, Džek."
<BR>&nbsp;&nbsp;&nbsp;&nbsp;&nbsp;Entenza pogleda Harimana. "Šta misliš o prodaji televizijskih prava?"
<BR>&nbsp;&nbsp;&nbsp;&nbsp;&nbsp;Hariman nabra obrve. "Što da ne?"
<BR>&nbsp;&nbsp;&nbsp;&nbsp;&nbsp;"Pitam te, jer si obećao da ćeš ih meni ustupiti. Radi se o našem početnom dogovoru; imam ga i napismeno."
<BR>&nbsp;&nbsp;&nbsp;&nbsp;&nbsp;"Ne bi bilo loše, Džek, da ga još jednom pogledaš, i to pažljivo. Tu stoji da imaš pravo na korišćenje radio i televizijskih programa, kao i drugih zabavnih i specijalnih programa vezanih za prvo putovanje na Mesec. U tom pogledu, ništa se nije promenilo. Uključujući, čak, i emisije sa samog broda, ukoliko nam pođe za rukom da ih obezbedimo." Istog časa, on proceni da nije pogodan trenutak da im saopšti da su problemi dodatnog opterećenja ovo poslednje praktično učinili nemogućim; na Pioniru, mimo astronavigacionih potreba, neće biti nikakve elektronske opreme. "Ono što sam prodao jeste pravo na izgradnju televizijske stanice na Mesecu, i to kasnije. Usput rečeno, ne radi se ni o isključivom pravu, premda Klem Hagerti misli da je baš to u pitanju. Pa, ukoliko želiš da ih i sam kupiš, možemo ti to priuštiti."
<BR>&nbsp;&nbsp;&nbsp;&nbsp;&nbsp;"Da ih kupim! Ti, ti..."
<BR>&nbsp;&nbsp;&nbsp;&nbsp;&nbsp;"Polako! Možeš ih dobiti i besplatno, ukoliko ubediš Diksona i Džordža da se saglase da ti pripadaju. Ja neću zatezati... Još nešto?"
<BR>&nbsp;&nbsp;&nbsp;&nbsp;&nbsp;Dikson se umeša. "Delose, kako stojimo u ovom trenutku?"
<BR>&nbsp;&nbsp;&nbsp;&nbsp;&nbsp;"Gospodo, možete računati kao sasvim sigurno da će Pionir uzleteti baš kao što je i predviđeno - iduće srede. A sada, ne zamerite mi, moram odmah da krenem na Pitersonovo polje."
<BR>&nbsp;&nbsp;&nbsp;&nbsp;&nbsp;Pošto ih je Hariman napustio, trojica partnera ostadoše nekoliko trenutaka sedeći u tišini. Entenza je nešto mrmljao sebi u bradu, Dikson je naizgled o nečemu razmišljao, dok je Strong naprosto čekao. Najzad se Dikson oglasi. "Džordže, šta ćemo s onim deonicama?"
<BR>&nbsp;&nbsp;&nbsp;&nbsp;&nbsp;"Čini se da nisi smatrao uputnim da to pomeneš Delosu."
<BR>&nbsp;&nbsp;&nbsp;&nbsp;&nbsp;"Shvatam." Dikson pažljivo otrese pepeo u pepeljaru. "Neobičan čovek, zar ne?"
<BR>&nbsp;&nbsp;&nbsp;&nbsp;&nbsp;Strong se saglasi. "Jeste."
<BR>&nbsp;&nbsp;&nbsp;&nbsp;&nbsp;"Koliko dugo ga već poznaješ?"
<BR>&nbsp;&nbsp;&nbsp;&nbsp;&nbsp;"Čekaj da se setim... Radio je za mene..."
<BR>&nbsp;&nbsp;&nbsp;&nbsp;&nbsp;"On je radio za tebe?"
<BR>&nbsp;&nbsp;&nbsp;&nbsp;&nbsp;"Da, nekoliko meseci. Potom smo osnovali prvu zajedničku kompaniju." Strong se ponovo zamisli. "Čini mi se da je, čak i tada, imao kompleks više vrednosti."
<BR>&nbsp;&nbsp;&nbsp;&nbsp;&nbsp;"Neće biti", primeti Dikson lagano. "Nije u pitanju kompleks više vrednosti. Radi se o mesijanskom kompleksu."
<BR>&nbsp;&nbsp;&nbsp;&nbsp;&nbsp;Entenza podiže pogled. "On je do srži pokvaren kučkin sin, eto šta je on!"
<BR>&nbsp;&nbsp;&nbsp;&nbsp;&nbsp;Strong ga mirno pogleda. "Voleo bih da ne govoriš o njemu na takav način. Zaista bih to voleo."
<BR>&nbsp;&nbsp;&nbsp;&nbsp;&nbsp;"Prekini s tim, Džek", naredi Dikson. "Mogao bi još naterani Džordža da te udari. Jedna od neobičnih stvari u vezi sa njim", nastavi Dikson, "jeste da je u stanju da pobudi gotovo feudalnu odanost. Eto, uzmi sebe za primer. Znam, Džordže, da si već na ivici, pa ipak odbijaš da ti priteknem u pomoć. Stvar je van svake pameti; ali, ipak, radi se o nečem krajnje ličnom."
<BR>&nbsp;&nbsp;&nbsp;&nbsp;&nbsp;Strong potvrdno klimnu glavom. "Zaista je neobičan čovek. Ponekad pomislim da je on poslednji veliki finansijski magnat."
<BR>&nbsp;&nbsp;&nbsp;&nbsp;&nbsp;Dikson odmahnu glavom. "Ne, nije poslednji. Poslednji od njih bili su oni koji su osvajali američki Zapad. On je prvi od novog soja velikih finansijskih magnata - a ti i ja nećemo doživeti da vidimo kraj tome. Da li si ikada čitao Karlajla?"
<BR>&nbsp;&nbsp;&nbsp;&nbsp;&nbsp;Strong ponovo potvrdno klimnu glavom. "Shvatam na šta ciljaš - na 'teoriju o herojima' - ali nisam baš siguran da se slažem s tobom."
<BR>&nbsp;&nbsp;&nbsp;&nbsp;&nbsp;"Ipak, ima tu nečega od toga", odvrati Dikson. "Istini za volju, ne mislim da i sam Delos zna šta radi. Ono što on zapravo radi, jeste postavljanje temelja novom imperijalizmu. Biće još i te kako potrebno plaćati pre nego što se sve raščisti." On ustade. "Možda je trebalo da sačekamo. Možda je trebalo i da ga sprečimo - da smo bili u stanju. Pa, šta je tu je. Popeli smo se na vrtešku i sad ne možemo da siđemo. Nadam se, jedino, da ćemo uživati u vožnji. Hajdemo, Džek."
<BR>
<BR>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Preriju u Koloradu sve većma je zahvatao sumrak. Sunce već beše zašlo za vrhove planina i široko i bledo mesečevo lice, puno i okruglo, uzdizalo se na istoku. Na sred Pitersonovog polja, silueta Pionira stajala je stremeći put neba. Ograda od bodljikave žice, na hiljadu metara od podnožja rakete, okruživala ju je u svim pravcima, sprečavajući radoznalu gomilu da se približi. Unutar ograde, stražari su neumorno patrolirali, dok je još veći broj stražara bio izmešan sa gomilom. Unutar ograde, u njenoj neposrednoj blizini, stajali su parkirani kamioni i radio i televizijska reportažna kola, dok su na drugoj strani kablova mikrofoni sa daljinskim upravljanjem bili postavljeni u svim pravcima, i daleko i na domak samog broda. Još mnogo drugih različitih vozila bilo je oko broda, i svuda se moglo uočiti živo komešanje izazvano planskim delovanjem.
<BR>&nbsp;&nbsp;&nbsp;&nbsp;&nbsp;Hariman je čekao u Kosterovoj kancelariji; sam Koster bio je negde napolju, dok su se Dikson i Estenza nalazili u vlastitoj prostoriji. I dalje pod dejstvom pilula za spavanje, Lekroa je ležao u spavaćoj sobi u Kosterovim privatnim odajama.
<BR>&nbsp;&nbsp;&nbsp;&nbsp;&nbsp;Ispred vrata se začu neko komešanje i gušanje, i on ih blago odškrinu. "Ukoliko se radi o još nekom reporteru, recite mu 'Ne'. Pošaljite ga Montgomeriju, tamo preko puta. Kapetan Lekroa neće davati neautorizovane izjave."
<BR>&nbsp;&nbsp;&nbsp;&nbsp;&nbsp;"Delose! Pusti me unutra."
<BR>&nbsp;&nbsp;&nbsp;&nbsp;&nbsp;"Oh, ti si, Džordže! Uđi. Jure nas na sve strane."
<BR>&nbsp;&nbsp;&nbsp;&nbsp;&nbsp;Strong uđe i predade Harimanu jednu poveću i tešku ručnu torbu. "Evo, tu je."
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;""Koverti za filatelističku agenciju. Zaboravio si na njih. Radi se, Delose, o pola miliona dolara", zacvile on. "Da ih nisam primetio u tvojoj svlačionici, baš bismo se našli u sosu."
<BR>&nbsp;&nbsp;&nbsp;&nbsp;&nbsp;Hariman se zadovoljno iskezi. "Džordže, zaista si sjajan momak, eto šta si ti."
<BR>&nbsp;&nbsp;&nbsp;&nbsp;&nbsp;"Da ih ja stavim u brod?" upita Strong zabrinuto.
<BR>&nbsp;&nbsp;&nbsp;&nbsp;&nbsp;"A? Ne, nemoj. Les će se za to pobrinuti." On pogleda na svoj sat. "Trebalo bi već da ga probudimo. Ja ću se postarati za koverte." Pošto je uzeo torbu, on dodade: "Ti ostani tu. Imaćeš priliku da se s njim oprostiš tamo napolju."
<BR>&nbsp;&nbsp;&nbsp;&nbsp;&nbsp;Hariman uđe na susedna vrata i čvrsto ih zatvori za sobom, sačekavši da medicinska sestra da usnulom pilotu injekciju za buđenje, a onda je posla napolje. Potom se okrenu prema pilotu, koji je sedeo i trljao oči. "Lese, kako se osećaš?"
<BR>&nbsp;&nbsp;&nbsp;&nbsp;&nbsp;"Odlično. Znači, vreme je."
<BR>&nbsp;&nbsp;&nbsp;&nbsp;&nbsp;"Aha. Svi smo uz tebe, momak. Čuj, treba sada da iziđeš i suočiš se s njima na nekoliko trenutaka. Sve je spremno... ali ima još nekoliko stvari koje moram da ti kažem."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Vidiš ovu torbu?" Hariman mu na brzinu objasni o čemu se radi i šta torba znači.
<BR>&nbsp;&nbsp;&nbsp;&nbsp;&nbsp;Lekroa je delovao pometeno. "Ali, Delose, ne mogu da je ponesem. Sve je proračunato, do poslednjeg grama."
<BR>&nbsp;&nbsp;&nbsp;&nbsp;&nbsp;"A ko ti kaže da treba da je poneseš? Naravno da ne možeš; mora da je teška preko trideset kilograma. Naprosto sam zaboravio na nju. I, evo šta ćemo sada uraditi: ostavićemo je privremeno ovde..." Hariman gurnu torbu pozadi u plakar. "Kada se po povratku spustiš, naći ću se odmah kraj tebe. Izvešćemo mali hokus-pokus na licu mesta, i ti ćeš je izneti iz broda."
<BR>&nbsp;&nbsp;&nbsp;&nbsp;&nbsp;Lekroa žalostivo zavrte glavom. "Delose, predajem se. Nisam nimalo raspoložen da se raspravljam."
<BR>&nbsp;&nbsp;&nbsp;&nbsp;&nbsp;"Milo mi je što nisi; u suprotnom, zaglavio bih u zatvor zbog tričavih pola miliona dolara, koje smo odavno potrošili. Bilo kako bilo, nije važno", nastavi on. "Niko osim nas dvojice neće za to znati - a i sakupljači maraka dobiće ono što su platili." On pogleda mlađeg čoveka kao da jedva očekuje njegov pristanak.
<BR>&nbsp;&nbsp;&nbsp;&nbsp;&nbsp;"U redu, u redu", odvrati Lekroa. "Što bih u ovom času brinuo o sakupljačima maraka? Da krenemo!"
<BR>&nbsp;&nbsp;&nbsp;&nbsp;&nbsp;"Još nešto", reče Hariman i izvuče jednu platnenu torbicu. "Ovo ćeš poneti sa sobom - ne brini, njena težina je uračunata. Lično sam se za to pobrinuo. A sada, evo šta ćeš s njom učiniti." I on pilotu dade detaljna i krajnje ozbiljna uputstva.
<BR>&nbsp;&nbsp;&nbsp;&nbsp;&nbsp;Lekroa je delovao zbunjeno. "Da li sam vas dobro razumeo? Pustiću da je nađu, a onda ću reći punu istinu o tome šta se dogodilo?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"U redu." Lekroa stavi torbicu u jedan od džepova svog letačkog kombinezona. "Izađimo, sada. Preostalo nam je još tačno trideset devet minuta do poletanja."
<BR>
<BR>&nbsp;&nbsp;&nbsp;&nbsp;&nbsp;Pošto je Lekroa ušao u brod, Strong se pridruži Harimanu u kontrolnom tornju. "Jesu li koverti uneseni?" upita on zabrinuto. "Nisam video da je Lekroa išta nosio."
<BR>&nbsp;&nbsp;&nbsp;&nbsp;&nbsp;"Ma, razume se", odgovori Hariman. "Poslao sam ih unapred. Bolje zauzmi svoje mesto. Prva signalna raketa već je ispaljena."
<BR>&nbsp;&nbsp;&nbsp;&nbsp;&nbsp;Dikson, Estenza, guverner Kolorada, potpredsednik Sjedinjenih Država i još desetak uglednih ličnosti već su sedeli za periskopima, postavljenim u proreze na terasi iznad kontrolnog tornja. Strong i Hariman uspeše se uz lestvice i zauzeše preostala dva prazna mesta.
<BR>&nbsp;&nbsp;&nbsp;&nbsp;&nbsp;Hariman poče da se znoji, a onda shvati da podrhtava. Kroz periskop ispred sebe mogao je da vidi brod; odozdo, ispod njega, dopirao je Kosterov glas, kako nervozno proverava izveštaje sa kontrolnih mesta. Kroz prigušeni pojačivač pokraj sebe mogao je da čuje komentar jednog od reportera koji je izveštavao o onome što se zbiva. Sam Hariman bio je... pa, recimo, admiral čitave te operacije... ali više nije bilo ničega što bi mogao da uradi - osim da čeka i čeka, i da se moli i moli.
<BR>&nbsp;&nbsp;&nbsp;&nbsp;&nbsp;I druga signalna raketa vinu se put neba, pa se rasprsnu u crveno i zeleno. Još pet minuta.
<BR>&nbsp;&nbsp;&nbsp;&nbsp;&nbsp;Sekundi su se otezali u nedogled. Pri preostala dva minuta, Hariman odjednom shvati da nije u stanju da podnese da čitav prizor posmatra kroz samo jedan uzan prorez; morao je da se i sam nađe tamo napolju, da i sam u svemu učestvuje - naprosto, osećao je da mora. On se sjuri dole, hitajući prema izlazu iz kontrolnog tornja. Koster ga na brzinu, zapanjeno osmotri, ali ni ne pokuša da ga zaustavi; Koster nije smeo da napusti svoje mesto, bez obzira na bilo šta što se događa. Hariman odgurnu stražare u stranu i iziđe napolje.
<BR>&nbsp;&nbsp;&nbsp;&nbsp;&nbsp;Prema istoku, brod je stajao uspravan poput neke kule, i njegova tankovijasta silueta crnila se napram punog Meseca. Stao je i počeo da čeka.
<BR>&nbsp;&nbsp;&nbsp;&nbsp;&nbsp;I čeka.
<BR>&nbsp;&nbsp;&nbsp;&nbsp;&nbsp;Šta nije bilo u redu? Behu preostala još samo dva minuta kada je izjurio napolje, bio je siguran u to; pa ipak, brod je još stajao tamo, ćutljiv, mračan i nepokretan. Nije se čuo nikakav zvuk, osim udaljene jeke sirena koje su upozoravale radoznalce tamo iza ograde. Hariman je gotovo mogao osetiti kako mu srce zastaje, i kako mu se dah suši već u samom grlu. Nešto nije bilo u redu. Bio je to krah.
<BR>&nbsp;&nbsp;&nbsp;&nbsp;&nbsp;A onda, jedna signalna raketa rasprsnu se sa vrha kontrolnog tornja, i plameni jezici liznuše u podnožju broda.
<BR>&nbsp;&nbsp;&nbsp;&nbsp;&nbsp;Plamen se proširi, i čitavo podnožje osu se belim ognjem. Lagano, gotovo posrćući, Pionir se stade uzdizati; činilo se, za trenutak, kao da održava ravnotežu na ognjenom stubu - a onda sunu prema nebu sa takvom silinom da je izgledalo da im se u trenu našao iznad glava i stigao u zenit, nalik na plameni krug. Tako se brzo brod beše vinuo, ne udaljujući se postrance, da se činilo da bi, da je samo načinio polukrug, pao ravno njemu na glavu. Nagonski i posve beskorisno, on stavi ruku ispred očiju.
<BR>&nbsp;&nbsp;&nbsp;&nbsp;&nbsp;A onda do njega dopre zvuk.
<BR>&nbsp;&nbsp;&nbsp;&nbsp;&nbsp;Nije to baš bio zvuk - pre koloplet zvukova, grmljavina na području svih frekvencija - zvučnih, podzvučnih i nadzvučnih - do te mere i neverovatno ispunjen energijom da ga pogodi po sred grudi. Čuo ih je svojim zubima i svojim kostima, isto toliko koliko i ušima. On savi kolena i pognu se unapred.
<BR>&nbsp;&nbsp;&nbsp;&nbsp;&nbsp;Gotovo puževskim korakom, posle zvuka stiže prava pomama talasnog udara, cepajući mu odeću i čineći da mu dah zamre na usnama. On se, spotičući se i gotovo obnevideo, stade povlačiti, pokušavajući da se domogne zakloništa betonskog zdanja, a onda bi oboren.
<BR>&nbsp;&nbsp;&nbsp;&nbsp;&nbsp;Hariman se podiže, gušeći se u kašlju, ali ipak ne zaboravi da pogleda uvis. Tačno iznad sebe, ugleda jednu treperavu zvezdu. Trenutak potom, nestade je.
<BR>&nbsp;&nbsp;&nbsp;&nbsp;&nbsp;On uđe u kontrolni toranj.
<BR>&nbsp;&nbsp;&nbsp;&nbsp;&nbsp;Prostorija je bila ispunjena visokonapetim žamorom i nekom vrstom smislene zbrke. Harimanove uši, i dalje odzvanjajući, uhvatiše nečiji glas: "Osmatračnica broj jedan ovde! Osmatračnica broj jedan Kontrolnom tornju! Peti stepen otpao prema programu... Brod i peti stepen lete sada odvojeno..." Potom začu i Kosterov glas, piskav i ljutit, kako dobacuje: "Dajte Nadzorni punkt broj jedan... Da li su već uočili peti stepen? Da li ga prate?"
<BR>&nbsp;&nbsp;&nbsp;&nbsp;&nbsp;U pozadini, čuo se glas novinskog izveštača; bio je na vrhuncu. "Ovo je veliki dan, ljudi, veliki dan! Veliki Pionir uspinje se kao sam anđeo Gospodnji, sa ognjenim mačem u ruci, na svom putu ka sestrinskoj planeti. Mnogi među vama videli su ga na svojim ekranima kako kreće; voleo bih da ste ga mogli videti kao i ja, kako jezdi večernjim nebom, noseći svoj dragoceni teret..."
<BR>&nbsp;&nbsp;&nbsp;&nbsp;&nbsp;"Isključite tu prokletu stvar!" zagrme Koster, a onda se obrati posmatračima na gornjoj terasi: "Smirite se, vi tamo gore! Tišina!"
<BR>&nbsp;&nbsp;&nbsp;&nbsp;&nbsp;Potpredsednik Sjedinjenih Država zatrese glavom prema ostalima, pa zatvori usta, ne zaboravivši, međutim, da se nasmeši. I druge visoke zvanice zaćutaše, da bi se odmah potom ponovo oglasile šapatom. Neki ženski glas probi tišinu: "Nadzorni punkt broj jedan kontrolnom tornju... Pratimo peti stepen: putanja visoka, plus dva." U uglu nastade neko komešanje. Tamo je jedan veliki platneni zastor štitio tešku ploču od pleksiglasa od neposrednog osvetljenja. Ploča je bila okomito postavljena i osvetljena postrance, i na njoj je tananim beličastim linijama bila iscrtana koordinatna mapa Kanzasa i Kolorada; gradovi i naselja bili su obeleženi svetlucavim crvenim tačkicama, dok su neiseljene farme bile označene upozoravajućom crvenom bojom.
<BR>&nbsp;&nbsp;&nbsp;&nbsp;&nbsp;Čovek koji je stajao iza providne mape dotače nauljanom pisaljkom jedno mesto i ono odmah zasvetle; bilo je to mesto gde je trebalo da padne peti stepen rakete. Ispred mape, u svojoj naslonjači mirno je sedeo jedan mlađi čovek, sa kruškolikom spravicom u ruci, dok mu je prst, gotovo ga ne dotičući, počivao na prekidaču. Bio je to stručnjak za navođenje, koga behu pozajmili od vazduhoplovnih snaga; kada on pritisne prekidač, radio putem kontrolisani mehanizam u petom stepenu rakete trebalo je da ga oslobodi padobrana i omogući mu da se zarije u zemlju. Momak je dejstvovao isključivo na osnovu radarskih izveštaja, bez ikakvih modernih, kompjuterizovanih aparata koji bi mislili umesto njega. Radio je gotovo po instinktu - odnosno, tačnije rečeno, na osnovu sakupljenog podvesnog znanja o svojoj struci; povezivao je u svom umu mršave podatke koje je dobijao na ekranu ispred sebe, i na njemu je bilo da odluči gde će peti stepen rakete pasti ukoliko on u nekom trenutku odluči da pritisne prekidač. Činilo se, međutim, da ga to uopšte ne uzbuđuje.
<BR>&nbsp;&nbsp;&nbsp;&nbsp;&nbsp;"Osmatračnica broj jedan Kontrolnom tornju", začu se ponovo muški glas. "Četvrti stepen otpao po programu." Gotovo istog tog trenutka, jedan muški glas javi se kao eho: "Nadzorni punkt broj dva ovde... Pratimo četvrti stepen... Trenutna visina devet-pet-jedna milja, pretpostavljeni vektor."
<BR>&nbsp;&nbsp;&nbsp;&nbsp;&nbsp;Niko ne obrati ni najmanju pažnju na Harimana.
<BR>&nbsp;&nbsp;&nbsp;&nbsp;&nbsp;Iza zastora, osmatrana putanja petog stepena lagano se popunjavala nauljanim, blistavim tačkama - u neposrednoj blizini, ali se ne poklapajući sasvim sa njom, sa tačkasto iscrtanom predviđenom putanjom. Pod pravim uglom iz svake od tačaka jedne i druge krivulje bile su povučene linije, označavajući visinu za svaki položaj.
<BR>&nbsp;&nbsp;&nbsp;&nbsp;&nbsp;Tihi čovek koji je posmatrao ploču naglo pritisnu prekidač. Potom ustade, protegnu se i obrati prisutnima: "Ima li neko cigaretu?"
<BR>&nbsp;&nbsp;&nbsp;&nbsp;&nbsp;"Ovde nadzorni punkt dva!" stiže mu u odgovor. "Četvrti stepen - prvo pretpostavljeno mesto pada - četrdeset milja zapadno od Čarlstona, u Južnoj Karolini."
<BR>&nbsp;&nbsp;&nbsp;&nbsp;&nbsp;"Ponovi!" dreknu Koster.
<BR>&nbsp;&nbsp;&nbsp;&nbsp;&nbsp;Govornik se gotovo istog časa ponovo oglasi. "Ispravka, ispravka... Četrdeset milja, ali istočno; ponavljam: istočno."
<BR>&nbsp;&nbsp;&nbsp;&nbsp;&nbsp;Koster odahnu. Gotovo istog časa, međutim, stiže novi izveštaj. "Osmatračnica broj jedan Kontrolnom tornju... Otpao i treći stepen, minus pet sekundi..." Neko pored Kosterove table obrati mu se skoro u istom dahu. "Gospodine Koster, gospodine Koster... Palomarska opservatorija želi da se čuje s vama."
<BR>&nbsp;&nbsp;&nbsp;&nbsp;&nbsp;"Reci im neka idu... Ne, reci im da sačekaju." Gotovo istog časa začu se još jedan glas: "Nadzorni punkt jedan, podstanica Foks: "Peti stepen uskoro će pasti kod Dodž Sitija, u Kanzasu."
<BR>&nbsp;&nbsp;&nbsp;&nbsp;&nbsp;"Koliko blizu?"
<BR>&nbsp;&nbsp;&nbsp;&nbsp;&nbsp;Nije bilo odgovora. Najzad se glas sa Nadzornog punkta jedan ponovo oglasi: "Izveštava se o padu na oko petnaest milja jugoistočno od Dodž Sitija."
<BR>&nbsp;&nbsp;&nbsp;&nbsp;&nbsp;"Ima li žrtava?"
<BR>&nbsp;&nbsp;&nbsp;&nbsp;&nbsp;Osmatračnica broj jedan oglasi se pre no što je Nadzorni punkt jedan stigao da odgovori. "Drugi stepen otpao, drugi stepen otpao... Brod nastavlja sam."
<BR>&nbsp;&nbsp;&nbsp;&nbsp;&nbsp;"Gospodine Koster... molim vas... Gospodine Koster..."
<BR>&nbsp;&nbsp;&nbsp;&nbsp;&nbsp;Ponovo, jedan posve novi glas: "Osmatračnica broj dva... Pratimo brod. Ostanite na vezi radi izveštaja o udaljenosti i kretanju. Ostanite..."
<BR>&nbsp;&nbsp;&nbsp;&nbsp;&nbsp;"Nadzorni punkt dva kontrolnom tornju... Više nema nikakve sumnje da će četvrti stepen pasti u Atlantik... Pretpostavljeno mesto udara oko pedeset sedam milja istočno od Čarlstona, položaj oko devedeset tri. Ponavljam..."
<BR>&nbsp;&nbsp;&nbsp;&nbsp;&nbsp;"Gospodine Koster, molim vas... Palomar kaže da mora da se čuje s vama..."
<BR>&nbsp;&nbsp;&nbsp;&nbsp;&nbsp;Koster se razdraženo osvrnu oko sebe. "Ima li vode za piće u ovoj rupi?"
<BR>&nbsp;&nbsp;&nbsp;&nbsp;&nbsp;Hariman kliznu prema vratima i iziđe napolje. Odjednom se beše osetio smrvljenim, krajnje umornim i potištenim.
<BR>&nbsp;&nbsp;&nbsp;&nbsp;&nbsp;Bez broda, polje je delovalo posve neobično. Gledao ga je sve vreme kako izrasta, a sada ga više nije bilo. I dalje se uspinjući, Mesec je delovao kao da ga se sve to uopšte ne tiče. Svemirski letovi činili su se Harimanu isto toliko dalekim kao i kada je bio dečak.
<BR>&nbsp;&nbsp;&nbsp;&nbsp;&nbsp;Nekoliko sićušnih prilika motalo se oko poluosvetljene platforme gde je do maločas stajao brod. Lovci na suvenire, pomisli Hariman s negodovanjem. U polumraku, jedan čovek mu pristupi.
<BR>&nbsp;&nbsp;&nbsp;&nbsp;&nbsp;"Gospodin Hariman?"
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Hopkins... iz Asošijeted presa. Šta kažete na jednu malu izjavu?"
<BR>&nbsp;&nbsp;&nbsp;&nbsp;&nbsp;"A? Ne, nemam ništa da kažem. Preumoran sam."
<BR>&nbsp;&nbsp;&nbsp;&nbsp;&nbsp;"Ma, haj'te. Samo reč ili dve. Kako se oseća čovek koji stoji iza prvog uspešnog leta na Mesec... ukoliko bude uspešan?"
<BR>&nbsp;&nbsp;&nbsp;&nbsp;&nbsp;"Biće uspešan!" Hariman se za trenutak zamisli, pa isprsi ramena i dodade: "Saopštite svima da je ovo početak najvećeg doba u istoriji čovečanstva. Recite im da će svi imati priliku da krenu stopama kapetana Lekroa, da se upute ka novim planetama, i da zasnuju sebi dom na novim mestima. Napomenite im da su nove granice otvorene, da je označen put novog blagostanja. A to znači..." On spusti glas. "Ovo je sve za večeras. Iznuren sam, sinak. Ostavite me, molim vas."
<BR>&nbsp;&nbsp;&nbsp;&nbsp;&nbsp;U tom času pojavi se i Koster, okružen uglednicima. Hariman mu pristupi. "Je li sve u redu?"
<BR>&nbsp;&nbsp;&nbsp;&nbsp;&nbsp;"Naravno. A što ne bi bilo? Nadzorna stanica tri pratila ga je do krajnjeg dometa... sve je u redu." Koster za časak zastade. "Peti stepen je pri padu usmrtio jednu kravu."
<BR>&nbsp;&nbsp;&nbsp;&nbsp;&nbsp;"Zaboravi... Bar ćemo imati šniclu za doručak." Hariman je potom morao da porazgovara sa guvernerom i Potpredsednikom, i da ih otprati do njihovog broda. Dikson i Entenza otišli su zajedno, na manje formalan način; i najzad Hariman i Koster ostadoše sami, ukoliko se ne računaju službenici, suviše sitni da bi im dosađivali, i stražari koji su ih štitili od nametljivaca. "Kuda ćeš sada, Bobe?"
<BR>&nbsp;&nbsp;&nbsp;&nbsp;&nbsp;"Idem u Brodmor, na jednonedeljno spavanje. A vi?"
<BR>&nbsp;&nbsp;&nbsp;&nbsp;&nbsp;"Ukoliko ti ne smeta, odremao bih malo u tvom apartmanu."
<BR>&nbsp;&nbsp;&nbsp;&nbsp;&nbsp;"Razume se. Pilule za spavanje su u kupatilu."
<BR>&nbsp;&nbsp;&nbsp;&nbsp;&nbsp;"Neće mi biti potrebne." Popili su zatim po piće u Kosterovim odajama, još malo porazgovarali, pa potom Koster pozva taksi-helikopter i ode u hotel. Hariman se smesti u krevet, ali odmah ustade i uze poslednji broj 'Denver Posta' sa slikama Pionira. Najzad odloži novine i uze dve Kosterove pilule za spavanje.
<BR>
<BR>&nbsp;&nbsp;&nbsp;&nbsp;&nbsp;10.
<BR>&nbsp;&nbsp;&nbsp;&nbsp;&nbsp;Neko ga je snažno drmusao. "Gospodine Hariman! Probudite se... Gospodin Koster vas traži."
<BR>&nbsp;&nbsp;&nbsp;&nbsp;&nbsp;"A? Šta? Oh, dobro." On ustade i odgeguca do vizifona. Koster je bio sav razbarušen i uzbuđen. "Hej, gazda... Uspeo je!"
<BR>&nbsp;&nbsp;&nbsp;&nbsp;&nbsp;"A? Šta to govoriš?"
<BR>&nbsp;&nbsp;&nbsp;&nbsp;&nbsp;"Upravo me je nazvao Palomar. Osmotrili su mesto spuštanja, a sada vide i brod. On..."
<BR>&nbsp;&nbsp;&nbsp;&nbsp;&nbsp;"Trenutak, Bobe. Uspori. Nemoguće je da je već stigao. Pa, odleteo je tek prošle noći."
<BR>&nbsp;&nbsp;&nbsp;&nbsp;&nbsp;Koster je delovao zbunjeno. "Šta to pričate, gospodine Hariman? Da li vam nije dobro? Odleteo je u sredu."
<BR>&nbsp;&nbsp;&nbsp;&nbsp;&nbsp;Sasvim lagano, Hariman poče da se pribira. Ne, uzletanje nije obavljeno prošle noći... Kao u izmaglici prisetio se uspinjanja uz planinu, dana koji je proveo dremajući na suncu, neke vrste zabave na kojoj je previše popio. Koji je dan danas? Nije znao. Ali, ako se Les spustio na Mesec... pa, nije ni bilo važno.
<BR>&nbsp;&nbsp;&nbsp;&nbsp;&nbsp;"Sve je u redu, Bobe... još sam pospan. Čini mi se da sam nekoliko puta sanjao poletanje. A sada, saopšti mi novosti, ali polako."
<BR>&nbsp;&nbsp;&nbsp;&nbsp;&nbsp;Koster krenu ispočetka. "Lekroa se spustio, neposredno pokraj Arhimedovog kratera, sa zapadne strane. Sa Palomara mogu da sasvim jasno vide brod. Kažu da vam je bila odlična ideja da to mesto obeležite crnim ugljenim prahom. Les mora da ga je sasuo na dva jutra unaokolo. Kažu da kroz to njihovo Veliko oko blista kao svetleća reklama."
<BR>&nbsp;&nbsp;&nbsp;&nbsp;&nbsp;"Možda bi trebalo da odjurimo tamo i sami pogledamo. Ne..." dodade on. "Imamo druga posla."
<BR>
<BR>&nbsp;&nbsp;&nbsp;&nbsp;&nbsp;"Ne vidim šta bih još mogao da učinim, gospodine Hariman. Već sada dvanaest najboljih balističkih kompjutera sračunavaju za vas moguće putanje."
<BR>&nbsp;&nbsp;&nbsp;&nbsp;&nbsp;Hariman zaustavi da čoveku dobaci da upregne još dvanaest kompjutera, ali se predomisli i isključi ekran. Još se nalazio na Pitersonovom polju, dok ga je napolju čekao jedan od najboljih stratobrodova Skywaysa - da ga odbaci na bilo koje mesto na globusu gde bi se Lekroa mogao prizemljiti. Lekroa se nalazio u gornjem sloju atmosfere; boravio je tamo već dvadeset četiri sata. Pilot se lagano, pomno približavao svojoj konačnoj brzini, nemilice trošeći jedva zamislivu kinetičku energiju u vidu udarnog talasa i blještave vreline.
<BR>&nbsp;&nbsp;&nbsp;&nbsp;&nbsp;Pratili su ga na radarima dok je stalno iznova obigravao oko zemljine kugle... Pa ipak, nije bilo načina da ustanove gde će se pilot i na kakvu vrstu prizemljenja odlučiti. Hariman je slušao neprekidne radarske izveštaje i u sebi prokle čas kada su odlučili da uštede na težini radio-opreme.
<BR>&nbsp;&nbsp;&nbsp;&nbsp;&nbsp;Tačkice na radaru počeše se sve većma približavati i jedan glas probi tišinu. "Krenuo je silaznom putanjom!"
<BR>&nbsp;&nbsp;&nbsp;&nbsp;&nbsp;"Recite onima tamo napolju da budu spremni!" uzviknu Hariman, a onda zadrža dah i stade čekati. Posle nekoliko beskonačnih sekundi, ponovo se začu glas: "Mesečev brod se spušta... Treba da se prizemlji negde zapadno od Čiuaue, u Starom Meksiku."
<BR>&nbsp;&nbsp;&nbsp;&nbsp;&nbsp;Hariman istog časa potrča ka vratima.
<BR>&nbsp;&nbsp;&nbsp;&nbsp;&nbsp;Navođen pri letu putem radio-veze, Harimanov pilot najzad uoči Pionira kao neverovatno malenu česticu na pustinjskom pesku. Pilot vešto spusti svoj brod u njegovoj neposrednoj blizini, i Hariman stade poskakivati na vratima pre no što se brod i zaustavio.
<BR>&nbsp;&nbsp;&nbsp;&nbsp;&nbsp;Lekroa je sedeo na tlu, oslonivši se leđima o brod i uživajući u senci njegovih zdepastih trouglastih krila. Nedaleko od njega stajao je neki čobanin, opuštenih usta. Dok se Hariman još ispetljavao i hitao ka njemu, Lekroa ustade i odbaci pikavac. "Zdravo, gazda!"
<BR>&nbsp;&nbsp;&nbsp;&nbsp;&nbsp;"Lese!" Stariji čovek ščepa mlađeg u naručje. "Divno je ponovo te videti, momče!"
<BR>&nbsp;&nbsp;&nbsp;&nbsp;&nbsp;"Divno je videti vas. Onaj Pedro tamo ne razume naš jezik." Lekroa se obazre oko sebe, ali u blizini, osim pilota Harimanovog broda, nije bilo nikog. "Gde su ostali? Gde je Bob?"
<BR>&nbsp;&nbsp;&nbsp;&nbsp;&nbsp;"Nisam mogao da ih čekam. Sigurno će biti ovde za nekoliko minuta... hej, evo ih, stižu!" Još jedan stratobrod upravo se spremao da sleti. Hariman se okrenu prema svom pilotu. "Bile... Idi do njih i sačekaj ih."
<BR>&nbsp;&nbsp;&nbsp;&nbsp;&nbsp;"A? Oh, doći će oni već ovamo, ne brinite."
<BR>&nbsp;&nbsp;&nbsp;&nbsp;&nbsp;"Učini kako ti kažem."
<BR>&nbsp;&nbsp;&nbsp;&nbsp;&nbsp;"Vi ste gazda." Pilot stade trupkati preko peska, ali mu se po leđima moglo prepoznati nezadovoljstvo. Lekroa u čuđenju izvi obrve. "Brzo, Lese... pomozi mi oko onoga."
<BR>&nbsp;&nbsp;&nbsp;&nbsp;&nbsp;'Ono' je bilo pet hiljada koverata, koje su, navodno, takođe putovale na Mesec. Izvukoše iz iz stratobroda i prebaciše u Pionir, smestivši ih u ispražnjen odeljak za hranu - sve vreme zaklonjeni od pogleda drugog stratobroda. "Uh!" odahnu Hariman. "Bilo je to za dlaku! Znaš Lese, pola miliona dolara. Koristiće nam."
<BR>&nbsp;&nbsp;&nbsp;&nbsp;&nbsp;"Razume se, gospodine Hariman, ali, čujte..."
<BR>&nbsp;&nbsp;&nbsp;&nbsp;&nbsp;"Psst! Evo ih, dolaze. Jesi li spreman za ostalo... Mislim, za svoju predstavu?"
<BR>&nbsp;&nbsp;&nbsp;&nbsp;&nbsp;"Jesam. Ali, pokušavam da vam kažem..."
<BR>&nbsp;&nbsp;&nbsp;&nbsp;&nbsp;"Tišina!"
<BR>&nbsp;&nbsp;&nbsp;&nbsp;&nbsp;Nisu to bili njihovi prijatelji; bio se spustio brod krcat reporterima, snimateljima, komentatorima, tehničarima. Prosto su se rojili oko njih.
<BR>&nbsp;&nbsp;&nbsp;&nbsp;&nbsp;Hariman im veselo mahnu rukom. "Krenite, momci. Slikajte do mile volje. Popnite se i u brod. Budite kao kod svoje kuće. Pogledajte sve što želite. Ali, ne pritiskajte odviše kapetana Lekroaa... Premoren je."
<BR>&nbsp;&nbsp;&nbsp;&nbsp;&nbsp;Još jedan brod se spusti, ovog puta sa Kosterom, Diksonom i Strongom. Estenza stiže svojim iznajmljenim brodom i odmah preuze ulogu vrhovnog gazde radio i televizijskih reportera, umalo se pri tom ne pobivši sa jednom neovlašćenom snimateljskom ekipom. Jedan veliki transportni helikopter takođe se spusti, izbljuvavši gotovo čitav vod meksičkih vojnika u kaki uniformama. Odnekud - kao da su niknuli iz samog peska - tu se obrete i nekoliko desetina meksikanskih seljaka. Hariman se odvoji od reportera i obavi kratak i skup razgovor sa vođom meksičkog vojnog odreda, nakon čega red kako tako bi uspostavljen - u pravom trenutku da Pionir ne bude rasturen u komadiće.
<BR>&nbsp;&nbsp;&nbsp;&nbsp;&nbsp;"Ostavite to gde ste našli!" Bio je Lekroaov glas, i dopirao je iz Pionira. Hariman zastade i oslušnu. "Ne tiče vas se šta je unutra", ponovo se začu, ovog puta povišen Lesov glas. "Vratite to na mesto!"
<BR>&nbsp;&nbsp;&nbsp;&nbsp;&nbsp;Hariman se probi do ulaza u brod. "Lese, u čemu je stvar?"
<BR>&nbsp;&nbsp;&nbsp;&nbsp;&nbsp;U pretrpanoj kabini, jedva dovoljnoj da se smeste televizijske kamere, nalazila su se tri čoveka - Les i još dvojica reportera. Sva trojica su delovala ljutito. "U čemu je stvar?" ponovo upita Hariman.
<BR>&nbsp;&nbsp;&nbsp;&nbsp;&nbsp;Les je držao u ruci neku platnenu vrećicu, koja je po svemu sudeći bila prazna. Rasuto po pilotovom sedištu između njega i reportera stajalo je nekoliko malenih, prigušeno svetlucavih kamenčića. Jedan od reportera beše upravo razgledao jedan od tih kamenčica, postavivši ga naspram svetlosti.
<BR>&nbsp;&nbsp;&nbsp;&nbsp;&nbsp;"Ovi momci turaju svoj nos čak i u stvari koje ih se ne tiču", odgovori Lekroa ljutito.
<BR>&nbsp;&nbsp;&nbsp;&nbsp;&nbsp;Reporter još jednom pogleda kamenčić i primeti: "Rekli ste nam da pogledamo gde god ushtednemo, je li tako gospodine Hariman?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Ovaj vaš pilot..." On pri tom pokaza prstom na Lesa. "Ovaj vaš pilot po svemu sudeći nije očekivao da ćemo i ovo naći. Bio ih je sakrio u naslon svog sedišta."
<BR>&nbsp;&nbsp;&nbsp;&nbsp;&nbsp;"Pa šta s tim?"
<BR>&nbsp;&nbsp;&nbsp;&nbsp;&nbsp;"U pitanju su dijamanti."
<BR>&nbsp;&nbsp;&nbsp;&nbsp;&nbsp;"Zbog čega mislite da su dijamanti?"
<BR>&nbsp;&nbsp;&nbsp;&nbsp;&nbsp;"Zbog toga što jesu dijamanti."
<BR>&nbsp;&nbsp;&nbsp;&nbsp;&nbsp;Hariman zastade i izvuče jednu cigaru, a onda reče. "Ti su dijamanti bili tu zato što sam ih ja tu stavio."
<BR>&nbsp;&nbsp;&nbsp;&nbsp;&nbsp;Jedna lampa iza Harimana ugasi se i neki glas reče: "Džefe, podigni malo taj kamenčić."
<BR>&nbsp;&nbsp;&nbsp;&nbsp;&nbsp;Reporter po imenu Džef postupi kako mu beše rešeno, a onda se ponovo oglasi: "Čudan postupak, gospodine Hariman."
<BR>&nbsp;&nbsp;&nbsp;&nbsp;&nbsp;"Zanimalo me je na kakav će način svemirsko zračenje uticati na neobrađene dijamante. Kapetan Lekroa je po mom nalogu stavio tu vrećicu u brod."
<BR>&nbsp;&nbsp;&nbsp;&nbsp;&nbsp;Džef zamišljeno zviznu. "Znate, gospodine Hariman, da mi sad niste pružili to objašnjenje, pomislio bih da je te kamenčiće Lekroa našao na Mesecu i pokušao da vam ih doturi."
<BR>&nbsp;&nbsp;&nbsp;&nbsp;&nbsp;"Samo to objavi, i bićeš tužen za klevetu. Imam puno poverenje u kapetana Lekroaa. A sada, daj mi te dijamante."
<BR>&nbsp;&nbsp;&nbsp;&nbsp;&nbsp;Džef izdiže obrve. "Ali, možda, ne i dovoljno poverenja da dopustite da ostanu kod njega?"
<BR>&nbsp;&nbsp;&nbsp;&nbsp;&nbsp;"Dajte mi te kamenčiće i izlazite odavde."
<BR>&nbsp;&nbsp;&nbsp;&nbsp;&nbsp;Što je brže mogao, Hariman odvoji Lekroaa od reportera i odvede ga u svoj brod. "To je sve za danas", objasni on reporterima i snimateljima. "Videćemo se na Pitersonovom polju."
<BR>&nbsp;&nbsp;&nbsp;&nbsp;&nbsp;Kasnije, kada je brod uzleteo, Hariman se okrenu prema Lekroau. "Obavio si sjajan posao, Lese."
<BR>&nbsp;&nbsp;&nbsp;&nbsp;&nbsp;"Onaj reporter, Džef, mora da je u silnoj zbrci."
<BR>&nbsp;&nbsp;&nbsp;&nbsp;&nbsp;"A? Ah, to. Ne, mislio sam na tvoj let. Uspeo si. U ovom času si prvi čovek ove planete."
<BR>&nbsp;&nbsp;&nbsp;&nbsp;&nbsp;Lekroa sleže ramenima. "Bob je izgradio izvanredan brod. Bilo je to prosto k'o pasulj. A sada, što se tiče dijamanata..."
<BR>&nbsp;&nbsp;&nbsp;&nbsp;&nbsp;"Zaboravi na dijamante. Ti si obavio svoju ulogu. Te kamenčiće smo mi stavili u brod, i to ćemo svima govoriti - što ubedljivije budemo mogli. Neće biti naša greška ukoliko nam ne poveruju."
<BR>&nbsp;&nbsp;&nbsp;&nbsp;&nbsp;"Ali, gospodine Hariman..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;Les otkopča džep na svom kombinezonu i izvuče otuda jednu prljavu maramicu, vezanu u čvor u obliku vrećice. On razveza maramicu... i sruči na Harimanov dlan mnogo više dijamanata nego tamo na brodu - i većih, i lepših.
<BR>&nbsp;&nbsp;&nbsp;&nbsp;&nbsp;Hariman se zagleda u njih i prigušeno se nasmeja.
<BR>&nbsp;&nbsp;&nbsp;&nbsp;&nbsp;Potom ih vrati pilotu. "Zadrži ih."
<BR>&nbsp;&nbsp;&nbsp;&nbsp;&nbsp;"Ja mislim da oni pripadaju svima nama."
<BR>&nbsp;&nbsp;&nbsp;&nbsp;&nbsp;"U redu, onda, sačuvaj ih za sve nas. I, nikome ni reči o njima... Ne, čekaj." On uze dva veća kamena. "Od ovih kamenova napraviću dva prstena - jedan za tebe, i jedan za sebe. Ali, ni reči o njima nikome, inače neće vredeti ništa, osim kao kurioziteti."
<BR>&nbsp;&nbsp;&nbsp;&nbsp;&nbsp;Tako i jeste, pomisli on u sebi. Još odavno prodavci dijamanata behu shvatili da, u ogromnim količinama, dijamanti ne vrede više od običnog stakla, osim za industrijsku upotrebu. Za te potrebe, Zemlja ih je imala više nego dovoljno, više nego dovoljno i za nakit. Ukoliko je na Mesecu odista bilo dijamanata kao šljunka, pa, u tom slučaju, toliko su i vredeli - koliko i šljunak.
<BR>&nbsp;&nbsp;&nbsp;&nbsp;&nbsp;Ne bi vredelo ni dovlačiti ih na Zemlju.
<BR>&nbsp;&nbsp;&nbsp;&nbsp;&nbsp;Ali, uzmimo uranijom. Ukoliko bi ga bilo u izobilju...
<BR>&nbsp;&nbsp;&nbsp;&nbsp;&nbsp;Hariman se zavali u sedište i prepusti sanjarenju.
<BR>&nbsp;&nbsp;&nbsp;&nbsp;&nbsp;Lekroa se iznenada ponovo oglasi. "Znate, gazda, tamo je predivno."
<BR>&nbsp;&nbsp;&nbsp;&nbsp;&nbsp;"A? Gde to?"
<BR>&nbsp;&nbsp;&nbsp;&nbsp;&nbsp;"Pa, razume se, na Mesecu. Poći ću opet. I to što pre budem mogao. Moramo se odmah postarati za novi brod."
<BR>&nbsp;&nbsp;&nbsp;&nbsp;&nbsp;"Naravno, naravno! I ovog puta sagradićemo veći, dovoljan za sve nas. Jer, i ja nameravam da pođem!"
<BR>&nbsp;&nbsp;&nbsp;&nbsp;&nbsp;"Budite sigurni u to."
<BR>&nbsp;&nbsp;&nbsp;&nbsp;&nbsp;"Lese..." Stariji čovek izgovori to gotovo snebivljivo. "Kako to izgleda kad pogledaš nagore i ugledaš Zemlju?"
<BR>&nbsp;&nbsp;&nbsp;&nbsp;&nbsp;"A? Oh, pa izgleda... izgleda..." Lekroa zastade. "Dođavola, gazda, nemam reči da to opišem. Naprosto, predivno je. Nebo je crno, i... Pa, sačekajte da vidite snimke koje sam načinio! Ili, još bolje, sačekajte da i sami sve vidite."
<BR>&nbsp;&nbsp;&nbsp;&nbsp;&nbsp;Hariman potvrdno klimnu glavom. "Neće biti nimalo lako čekati."
<BR>
<BR>&nbsp;&nbsp;&nbsp;&nbsp;&nbsp;11.
<BR>&nbsp;&nbsp;&nbsp;&nbsp;&nbsp;DIJAMANTSKA POLJA NA MESECU!!!
<BR>&nbsp;&nbsp;&nbsp;&nbsp;&nbsp;MILIJARDER PORIČE PRIČU O DIJAMANTIMA
<BR>&nbsp;&nbsp;&nbsp;&nbsp;&nbsp;Tvrdeći da su dijamanti poneseni sa Zemlje iz naučnih razloga
<BR>&nbsp;&nbsp;&nbsp;&nbsp;&nbsp;MESEČEVI DIJAMANTI: OBMANA ILI ISTINA?
<BR>&nbsp;&nbsp;&nbsp;&nbsp;&nbsp;... ali, dragi moji nevidljivi gledaoci, razmotrite i ovo: zbog čega bi neko, uopšte, nosio dijamante na Mesec? Svaki gram tog broda i njegovog tereta bio je pomno proračunat, i dijamanti ne bi bili poneti bez nekog razloga. Mnogi ugledni ljudi od nauke izjavili su da je razlog koji je naveo gospodin Hariman čista besmislica. Lako je stoga zaključiti da su dijamanti bili poneti iz jednog jedinog razloga: da se, da tako kažemo, Mesečeva površina 'posoli' dijamantima sa Zemlje, u nameri da se dokaže kako dijamanti postoje na Mesecu... Međutim, gospodin Hariman, njegov pilot kapetan Lekroa, kao i svi koji su povezani sa tim poduhvatom od samog početka zaklinju se da dijamanti ne vode poreklo sa Meseca. Ipak, savršeno je sigurno da su dijamanti bili na brodu kada se ovaj vratio na Zemlju. Uzmite to kako god hoćete; međutim, ovaj reporter pokušaće da kupi nekoliko akcija mesečevih rudnika dijamanata...
<BR>
<BR>&nbsp;&nbsp;&nbsp;&nbsp;&nbsp;Kao i obično, Strong je već bio u kancelariji kada se Hariman pojavio. Međutim, pre no što su dvojica partnera dospeli da izmenjaju ijednu reč, sa ekrana se začu poziv: "Gospodine Hariman, traži vas Roterdam."
<BR>&nbsp;&nbsp;&nbsp;&nbsp;&nbsp;"Recite im nek' idu i sade lale."
<BR>&nbsp;&nbsp;&nbsp;&nbsp;&nbsp;"Gospodin fan der Felde vas traži."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Hariman najpre pusti Holanđanina da kaže šta ima, a onda odgovori: "Gospodine fan der Felde, izjave koje mi se pripisuju savršeno su tačne. Te dijamante koje reporter pominje lično ja sam stavio u brod pre poletanja. Poreklo tih dijamanata je odavde, sa Zemlje. U stvari, kupio sam ih onomad kada sam bio kod vas, i mogu to i dokazati."
<BR>&nbsp;&nbsp;&nbsp;&nbsp;&nbsp;"Ali, gospodine Hariman..."
<BR>&nbsp;&nbsp;&nbsp;&nbsp;&nbsp;"Kako god želite... Moguće je da na Mesecu ima toliko dijamanata da se o njih naprosto saplićete. Međutim, ne mogu vam to garantovati. Ono što, ipak, mogu garantovati, jeste da dijamanti o kojima se govori u novinama potiču sa Zemlje."
<BR>&nbsp;&nbsp;&nbsp;&nbsp;&nbsp;"Ali, gospodine Hariman, zbog čega biste uopšte slali dijamante na Mesec? Možda ste nameravali da nas načinite budalama?"
<BR>&nbsp;&nbsp;&nbsp;&nbsp;&nbsp;"Tumačite to kako vam drago. Međutim, sve što imam da kažem jeste da ti dijamanti potiču sa Zemlje. Pa evo, ovako: uzeli ste opciju - opciju na opciju, da tako kažem. Ukoliko sada želite da ponovo platite za tu opciju i da je tako osnažite, poslednji trenutak za to biće u četvrtak u devet časova, po njujorškom vremenu, kao što je i naznačeno u ugovoru. Odlučite se."
<BR>&nbsp;&nbsp;&nbsp;&nbsp;&nbsp;On prekinu vezu i zateče svog partnera kako ga smrknuto posmatra. "Šta te sad grize?"
<BR>&nbsp;&nbsp;&nbsp;&nbsp;&nbsp;"I sam sam, Delose, bio u nedoumici u pogledu tih dijamanata. Stoga sam pregledao izveštaje o opterećenju Pionira."
<BR>&nbsp;&nbsp;&nbsp;&nbsp;&nbsp;"Nisam znao da se zanimaš za inženjerske poslove."
<BR>&nbsp;&nbsp;&nbsp;&nbsp;&nbsp;"Umem da čitam brojke."
<BR>&nbsp;&nbsp;&nbsp;&nbsp;&nbsp;"Pa, onda si valjda uočio, je li tako? Stavka F-17-c, dve unce, dodeljena meni lično."
<BR>&nbsp;&nbsp;&nbsp;&nbsp;&nbsp;"Da, uočio sam. Prosto bode oči. Ali, nisam uočio nešto drugo."
<BR>&nbsp;&nbsp;&nbsp;&nbsp;&nbsp;Hariman oseti kako mu se stomak grči. "Šta to?"
<BR>&nbsp;&nbsp;&nbsp;&nbsp;&nbsp;"Nigde nema stavke sa onim kovertima." Strong se zagleda u njega.
<BR>&nbsp;&nbsp;&nbsp;&nbsp;&nbsp;"Mora da je tamo. Dopusti da ja pogledam."
<BR>&nbsp;&nbsp;&nbsp;&nbsp;&nbsp;"Nema je tamo, Delose. Znaš, i onda mi se učinilo smešnim što zahtevaš da sam pođeš ususret kapetanu Lekroau. Šta se dogodilo, Delose? Jesi li te koverte tada ubacio na brod?" Nastavljao je da netremice posmatra Harimana, koji se sve većma vrpoljio. "Do sada smo zaključili poviše delikatnih ugovora, ali ovo je prvi put da bilo ko može reći da se firma Hariman i Strong služi prevarom."
<BR>&nbsp;&nbsp;&nbsp;&nbsp;&nbsp;"Do đavola, Džordže... Varao bih, lagao, krao, prosio, podmićivao... učinio bilo šta, samo da postignemo ono što smo postigli."
<BR>&nbsp;&nbsp;&nbsp;&nbsp;&nbsp;Hariman ustade i stade koračati po sobi. "Taj novac bio nam je neophodan, jer bez njega brod nikada ne bi uzleteo. Sada smo bez prebijene pare. Nadam se da ti je to poznato?"
<BR>&nbsp;&nbsp;&nbsp;&nbsp;&nbsp;Strong potvrdno klimnu glavom. "Ipak, ti koverti morali su da odu na Mesec. Na to smo se bili obavezali ugovorom."
<BR>&nbsp;&nbsp;&nbsp;&nbsp;&nbsp;"Do đavola, naprosto sam zaboravio na to. A onda je bilo prekasno da ponovo razmotrimo opterećenje. Ali, nije ni važno. Pomislio sam da ionako niko neće saznati, ni mariti za koverte, ukoliko čitav pothvat propadne, ili ukoliko se Lekroa razbije. Bilo mi je takođe jasno da neće biti važno ni ako uspemo: u tom slučaju imaćemo dovoljno novaca. I imaćemo ga, Džordže, imaćemo ga!"
<BR>&nbsp;&nbsp;&nbsp;&nbsp;&nbsp;"Moraćemo da vratimo taj novac."
<BR>&nbsp;&nbsp;&nbsp;&nbsp;&nbsp;"Odmah? Džordže, daj mi malo vremena. Svi koji su u pitanju zadovoljni su kako stvari sada stoje. Sačekaj da se malčice povratimo: onda ću otkupiti svaki od tih koverata, do poslednjeg - iz vlastitog džepa. Obećavam ti."
<BR>&nbsp;&nbsp;&nbsp;&nbsp;&nbsp;Strong je i dalje sedeo, i Hariman stade ispred njega. "Pitam te, Džordže, ima li smisla uništiti ovakav jedan poduhvat iz čisto teoretskih razloga?"
<BR>&nbsp;&nbsp;&nbsp;&nbsp;&nbsp;Strong uzdahnu i odgovori: "Kada dođe vreme, uzmi novac firme."
<BR>&nbsp;&nbsp;&nbsp;&nbsp;&nbsp;"Tako se govori! Ali, platiću svojim novcem, obećavam ti."
<BR>&nbsp;&nbsp;&nbsp;&nbsp;&nbsp;"Ne, već novcem firme. Ako smo se već u to upetljali zajedno, ostaćemo i dalje zajedno."
<BR>&nbsp;&nbsp;&nbsp;&nbsp;&nbsp;"U redu, ukoliko ti tako želiš."
<BR>&nbsp;&nbsp;&nbsp;&nbsp;&nbsp;Hariman potom ode do svog stola, i neko vreme dvojica partnera sedela su u potpunoj tišini. Uskoro im najaviše Diksona i Entenzu.
<BR>&nbsp;&nbsp;&nbsp;&nbsp;&nbsp;"Pa, Džek", upita Hariman. "Osećaš li se bolje?"
<BR>&nbsp;&nbsp;&nbsp;&nbsp;&nbsp;"Ne, zahvaljujući tebi. Morao sam da se borim za ono što sam emitovao - ali je u svemu bilo i piratstva. Delose, na brodu je trebalo da se nalazi oprema za emitovanje."
<BR>&nbsp;&nbsp;&nbsp;&nbsp;&nbsp;"Ne uzrujavaj se zbog toga! Kao što sam ti već rekao, ovog puta nismo mogli da opteretimo brod nikakvom dodatnom težinom. Ali, biće još letova... Tvoja koncesija doneće ti brdo para."
<BR>&nbsp;&nbsp;&nbsp;&nbsp;&nbsp;Dikson pročisti grlo. "Delose, upravo smo zbog toga i došli do tebe. Kakvi su tvoji dalji planovi?"
<BR>&nbsp;&nbsp;&nbsp;&nbsp;&nbsp;"Planovi? Pa, nastavljamo! Les, Koster i ja krećemo na sledeće putovanje. Izgradićemo stalnu bazu. Možda Koster neće poći s nama. Trećim brodom odaslaćemo pravu koloniju - nuklearne inženjere, rudare, hidroponske stručnjake, komunikacione tehničare. Osnovaćemo Luna Siti, prvi grad na jednoj drugoj planeti."
<BR>&nbsp;&nbsp;&nbsp;&nbsp;&nbsp;Dikson je delovao zamišljeno. "A kada će sve to početi da se isplaćuje?"
<BR>&nbsp;&nbsp;&nbsp;&nbsp;&nbsp;"Šta podrazumevaš pod 'isplaćivanjem'? Želiš li svoje pare nazad, ili želiš da vidiš kako ti se vraća nešto od onoga što si investirao? Mogu te uslužiti na oba načina."
<BR>&nbsp;&nbsp;&nbsp;&nbsp;&nbsp;Entenza zausta da kaže da on želi svoje pare natrag, ali ga Dikson preduhitri. "Naravno, mislim na profit. Novac je već uložen."
<BR>&nbsp;&nbsp;&nbsp;&nbsp;&nbsp;"Odlično!"
<BR>&nbsp;&nbsp;&nbsp;&nbsp;&nbsp;"Međutim, ne vidim odakle će taj profit doći. Razume se, Lekroa je obavio taj let i bezbedno se vratio. Čast za to pripada svima nama. Ali, gde je tu dobitak?"
<BR>&nbsp;&nbsp;&nbsp;&nbsp;&nbsp;"Daj klasju vremena da sazri, Dene. Delujem li ti ja zabrinuto? Šta su za sada naši dobici?" On stade nabrajati na prste. "Prihodi od snimaka, radija, televizije..."
<BR>&nbsp;&nbsp;&nbsp;&nbsp;&nbsp;"Sve to pripada Džeku."
<BR>&nbsp;&nbsp;&nbsp;&nbsp;&nbsp;"Pogledaj ugovor. On ima koncesiju, ali za nju plaća firmi... to jest svima nama."
<BR>&nbsp;&nbsp;&nbsp;&nbsp;&nbsp;"Džek, začepi!" uzviknu Dikson pre nego što je Entenza stigao da progovori, a onda nastavi: "Šta još imamo? Samo to neće nas izvući na suvo."
<BR>&nbsp;&nbsp;&nbsp;&nbsp;&nbsp;"Dospele menice. Montijevi momci rade na tome. Tu su i prihodi od najvećeg bestselera do sada: uzeo sam jednog pisca i jednu stenografkinju, koji prate Lesa na svakom koraku. Tu je i franšiza od prve i jedine svemirske linije..."
<BR>&nbsp;&nbsp;&nbsp;&nbsp;&nbsp;"Od koga?"
<BR>&nbsp;&nbsp;&nbsp;&nbsp;&nbsp;"Naći ćemo već nekog. Kamins i Montgomeri trenutno su u Parizu i rade na tome. Danas popodne i ja ću im se pridružiti. Tu ćemo franšizu, čim uspostavimo koloniju tamo, ma koliko malena bila, povezati sa franšizom na drugom kraju. Biće to posve autonomna država Lunarija, pod zaštitom Ujedinjenih nacija - i bez njene saglasnosti nijedan brod neće moći da tamo sleti, niti da odande uzleti. Pored toga, imaćemo i pravo na franšize od još desetak kompanija, za različite svrhe; tu su, takođe, i porezi koje će plaćati čim na osnovu zakona Lunarije uspostavimo Gradsku korporaciju Luna Sitija. Prodavaćemo sve, osim bezvazdušnog prostora... U stvari, prodavaćemo i njega, u eksperimentalne svrhe. I, ne zaboravite, i dalje raspolažemo jednim velikim komadom zemljišta koje, na osnovu suverenosti države, pripada nama. Mesec je velik."
<BR>&nbsp;&nbsp;&nbsp;&nbsp;&nbsp;"I tvoje ideje, Delose, takođe su velike", primeti Dikson suvo. "Ipak, kakav je neposredan, sledeći korak?"
<BR>&nbsp;&nbsp;&nbsp;&nbsp;&nbsp;"Najpre će nam pravo vlasništva potvrditi Ujedinjene nacije. Savet bezbednosti već tajno zaseda; Skupština će se sastati večeras. Stvar će početi da ključa, i to je razlog što moram biti tamo. A kada Ujedinjene nacije odluče - kao što će i odlučiti! - da njena neprofitna korporacija ima jedina prava na Mesec, zaista ću se naći do grla u poslu. Ta mala, siromašna, slabačka, neprofitna korporacija potom će niz stvari preneti na neke ozbiljne i poštene, preduzetljive korporacije - a ove će joj za uzvrat pomoći da izgrade laboratoriju za fizička istraživanja, astronomsku opservatoriju, lunografski institut, uz još neke savršeno neprofitne poduhvate. Sve je to, ipak, samo u međuvremenu, dok ne uspostavimo stalnu koloniju sa njenim vlastitim zakonima. A onda ćemo..."
<BR>&nbsp;&nbsp;&nbsp;&nbsp;&nbsp;Dikson nestrpljivo odmahnu rukom. "Delose, mani se pravnih zavrzlama. Poznajem te dovoljno dugo da znam šta sve možeš da smisliš. Pitanje je, međutim, šta ćemo sledeće preduzeti?"
<BR>&nbsp;&nbsp;&nbsp;&nbsp;&nbsp;"A? Pa, moramo izgraditi novi brod, još veći. U stvari, ne stvarno, već efektivno veći. Koster je već počeo da radi na površinskom katapultu... koji će se protezati od Manitu Springsa do Vrha Pajks. Pomoću njega, možemo dovesti brod na slobodnu orbitu oko Zemlje. Potom bismo taj brod koristili da gorivom snabdevamo druge brodove - kao nešto poput svemirske stanice ili energetskog satelita. Na taj način putovaćemo na Mesec pomoću hemijskog goriva, bez potrebe da devet desetina broda odbacujemo da bismo donde stigli."
<BR>&nbsp;&nbsp;&nbsp;&nbsp;&nbsp;"Zvuči prilično skupo."
<BR>&nbsp;&nbsp;&nbsp;&nbsp;&nbsp;"I biće skupo. Ipak, ne brini; imamo već nekoliko desetina stvarčica pomoću kojih ćemo upumpavati novac dok sve ne postavimo na komercijalnu osnovu, a onda ćemo prodavati akcije. I ranije smo već prodavali akcije; međutim, tamo gde smo ih ranije prodavali po deset, sada ćemo prodavati po hiljadu dolara."
<BR>&nbsp;&nbsp;&nbsp;&nbsp;&nbsp;"I misliš da će te to održati sve dok pothvat, kao celina, ne bude počeo da se isplaćuje? Imaj u vidu, Delose, da čitava stvar neće početi da se isplaćuje sve dok ne budeš imao brodove koji će redovno leteti između Zemlje i Meseca, sa redovnom naplatom tereta i putnika. A to znači prave mušterije, koje plaćaju u gotovom. Ali, čega to ima na Mesecu što bi vredelo dopremati ovamo - i ko bi za to plaćao?"
<BR>&nbsp;&nbsp;&nbsp;&nbsp;&nbsp;"Dene, zar zaista veruješ da baš ničega neće biti? I, ukoliko ne veruješ, zbog čega si uopšte ušao u sve ovo?"
<BR>&nbsp;&nbsp;&nbsp;&nbsp;&nbsp;"Verujem u to, Delose - odnosno, tačnije, verujem u tebe. Ali, kakav ti je vremenski raspored? Kakav ti je budžet? I kakvu robu imaš u izgledu? I, molim te, nemoj mi pominjati dijamante; mislim da sam shvatio u čemu je štos."
<BR>&nbsp;&nbsp;&nbsp;&nbsp;&nbsp;Hariman je nekoliko časaka grickao svoju cigaru. "Postoji nešto veoma vredno što odmah možemo početi da dopremamo ovamo."
<BR>&nbsp;&nbsp;&nbsp;&nbsp;&nbsp;"Da? A šta to?"
<BR>&nbsp;&nbsp;&nbsp;&nbsp;&nbsp;"Znanje."
<BR>&nbsp;&nbsp;&nbsp;&nbsp;&nbsp;Entenza šmrknu. Strong je delovao iznenađeno. Dikson klimnu glavom. "Spreman sam da to kupim. Znanje uvek ima neku vrednost... za čoveka koji ume da ga iskoristi. Slažem se i da je Mesec mesto gde je moguće naći nova znanja... Pretpostavljam da možeš izvesti da se sledeće putovanje isplati. Pa, kakav ti je budžet za to i kakav vremenski raspored?"
<BR>&nbsp;&nbsp;&nbsp;&nbsp;&nbsp;Hariman ništa ne odgovori. Strong je pomno posmatrao njegovo lice, i, s obzirom da je pokeraško lice svog partnera čitao kao otvorenu knjigu, pomisli da je ovog puta sateran u ćošak. Čekao je, pomalo nervozno, ali ipak spreman da podrži svaku igru koju bi Hariman zaigrao. "Imajući u vidu, Delose", nastavi Dikson, "način na koji sve to opisuješ, cenim da nemaš dovoljno novaca za svoj sledeći korak... kao i da ne znaš kako bi ga pribavio. Ali, Delose, ja verujem u tebe... Još na početku sam ti rekao da smatram da se ne sme dopustiti da neki novi posao umre od anemije. Spreman sam, dakle, da uđem sa jednom petinom uloga."
<BR>&nbsp;&nbsp;&nbsp;&nbsp;&nbsp;Hariman se zagleda u njega. "Čuj", reče on bez okolišenja, "ti već raspolažeš Džekovim delom, je li tako?"
<BR>&nbsp;&nbsp;&nbsp;&nbsp;&nbsp;"Pa, ne bih to baš tako nazvao."
<BR>&nbsp;&nbsp;&nbsp;&nbsp;&nbsp;"Kontrolišeš njegov glas. Sve je na taj način uređeno."
<BR>&nbsp;&nbsp;&nbsp;&nbsp;&nbsp;"To nije istina", upade Entenza. "Ja sam nezavistan, i ja..."
<BR>&nbsp;&nbsp;&nbsp;&nbsp;&nbsp;"Džek, ti si jedan prokleti lažov", prekide ga Hariman ne uzbuđujući se. "Dene, već imaš pedeset procenata. S obzirom na naš dogovor, ja sam taj koji u slučaju pat-pozicije donosi odluku, što mi daje mogućnost potpune kontrole sve dok je Džordž uz mene. Ukoliko ti prodamo još akcija, ti ćeš kontrolisati tri petine - i ti ćeš biti gazda. Je li to ono što zapravo želiš?"
<BR>&nbsp;&nbsp;&nbsp;&nbsp;&nbsp;"Kao što sam ti rekao, Delose, imam poverenja u tebe."
<BR>&nbsp;&nbsp;&nbsp;&nbsp;&nbsp;"Ipak, bio bi srećniji kada bi uzde bile u tvojim rukama. Pa, ne pristajem. Pre ću pustiti da svemirski letovi - pravi svemirski letovi, sa utvrđenim redom vožnje - sačekaju još dvadesetak godina, nego što ću ti ih prepustiti. Radije ću dopustiti da svi propadnemo i nastavimo da živimo od slave, nego što ću to dopustiti. Moraćeš nešto drugo da smisliš."
<BR>&nbsp;&nbsp;&nbsp;&nbsp;&nbsp;Dikson ništa ne odgovori. Hariman ustade i poče da korača po prostoriji, a onda se zaustavi ispred Diksona. "Dene, da odista shvataš o čemu se ovde radi, dopustio bih ti da preuzmeš kontrolu. Ali, ne shvataš. Doživljavaš sve ovo kao samo još jedan put do novca i moći. Savršeno sam spreman da vama lešinarima dopustim da se obogatite - ali ja zadržavam kontrolu. Ja želim da vidim kako se ova stvar razvija, a ne kako postaje krava-muzara. Ljudska rasa kreće put zvezda, i ta pustolovina suočiće nas sa problemima u poređenju sa kojima je atomska energija bila dečja igračka. Ljudska rasa pripravna je za to taman onoliko koliko i neka devica za prvi ljubavni čin: ukoliko se ne bude odvijao sa punom pažnjom, ona će se prokurvati. Ti ćeš, Dene, prokurvati čitavu stvar ukoliko ti dopustim da imaš odlučujući glas - naprosto stoga što je ne shvataš."
<BR>&nbsp;&nbsp;&nbsp;&nbsp;&nbsp;On zastade da uzme dah, a onda nastavi: "Uzmi, na primer, bezbednost. Da li ti je poznato zbog čega sam se složio da Lekroa krene onim brodom, umesto da to ja sam učinim? Misliš li da sam se plašio? Ne! Želeo sam da se brod vrati... bezbedno. Nisam želeo da zamisao o svemirskim letovima zadobije još jedan udarac. Da li ti je poznato zbog čega moramo da imamo monopol na njih, u najmanju ruku još nekoliko godina? Zbog toga što će uskoro svaka ništarija poželeti da izgradi brod za Mesec, pogotovo pošto je sada jasno da se to može izvesti. Sećaš li se prvih dana prekookeanskih letova? Pošto je to Lindberg učinio, svaki takozvani pilot koji se mogao dočepati kakve krntije krenuo je preko Velike vode. Neki među njima čak su poveli i svoju decu sa sobom. Mnogi od njih završili su sa više vode oko sebe no što im je u čitavom životu bilo potrebno. Vazduhoplove je nakon toga počeo da bije glas da su opasni. Tokom nekoliko godina koje su potom usledile, ljudi su, u jednom visoko stručnom poslu, postali do te mere gladni brze love, da više gotovo da nisi mogao da otvoriš novine a da u njima ne nađeš vesti o još nekom vazduhoplovnom udesu.
<BR>&nbsp;&nbsp;&nbsp;&nbsp;&nbsp;Ali, to se neće ponoviti i sa svemirskim letovima! Neću dozvoliti da se to ponovi! Svemirski brodovi odveć su veliki i suviše skupi; ukoliko i njih počne da bije glas da nisu bezbedni, u tom slučaju bolje da se nismo ni mrdali iz kreveta. Dakle, ja vodim igru."
<BR>&nbsp;&nbsp;&nbsp;&nbsp;&nbsp;On ućuta. Dikson sačeka nekoliko trenutaka, a onda reče: "Rekoh, Delose, da verujem u tebe. Koliko novaca ti je potrebno?"
<BR>&nbsp;&nbsp;&nbsp;&nbsp;&nbsp;"A? Pod kakvim uslovima?"
<BR>&nbsp;&nbsp;&nbsp;&nbsp;&nbsp;"Na menicu."
<BR>&nbsp;&nbsp;&nbsp;&nbsp;&nbsp;"Moju menicu? Jesi li to rekao na moju menicu?"
<BR>&nbsp;&nbsp;&nbsp;&nbsp;&nbsp;"Naravno, moram se osigurati."
<BR>&nbsp;&nbsp;&nbsp;&nbsp;&nbsp;Hariman opsova. "Znao sam da negde postoji zakačaljka. Dene, savršeno dobro ti je poznato da sam sve što sam imao uložio u ovaj poduhvat."
<BR>&nbsp;&nbsp;&nbsp;&nbsp;&nbsp;"Imaš osiguranje. I to poveliko, koliko mi je poznato."
<BR>&nbsp;&nbsp;&nbsp;&nbsp;&nbsp;"Tako je, ali sve to glasi na ime moje žene."
<BR>&nbsp;&nbsp;&nbsp;&nbsp;&nbsp;"Čini mi se da sam jednom čuo da si nešto slično predložio Entenzi", odvrati Dikson. "Hajde, hajde... Koliko ja poznajem tvoju sortu, sigurno imaš neki stalni ulog, ili anuitete koji se mogu naplatiti, ili nešto slično zbog čega gđa Hariman neće morati da se iseli iz one svoje jadne kućice."
<BR>&nbsp;&nbsp;&nbsp;&nbsp;&nbsp;Hariman stade napregnuto razmišljati. "A kada bi dospela naplata menice?"
<BR>&nbsp;&nbsp;&nbsp;&nbsp;&nbsp;"Kada se budemo rastajali. I, naravno, želim klauzulu po kojoj se ne može pribeći bankrotstvu."
<BR>&nbsp;&nbsp;&nbsp;&nbsp;&nbsp;"Zbog čega? Takva klauzula ionako nema nikakvu pravnu valjanost."
<BR>&nbsp;&nbsp;&nbsp;&nbsp;&nbsp;"Ali, imala bi vrednost za tebe, je li tako?"
<BR>&nbsp;&nbsp;&nbsp;&nbsp;&nbsp;"Mmmm... Da, imala bi."
<BR>&nbsp;&nbsp;&nbsp;&nbsp;&nbsp;"Prema tome, idi i sakupi svoje polise i vidi na koliku sumu bi mogao da ispišeš menicu."
<BR>&nbsp;&nbsp;&nbsp;&nbsp;&nbsp;Hariman ga pogleda, a onda se naglo okrenu i ode do svog sefa. Trenutak potom, vrati se sa podebljim svežnjem dugačkih, krutih fascikli. Bilo ih je podosta; za to doba, radilo se o zapanjujuće pozamašnoj sumi. Nakon svega, Dikson izvuče jednu beležnicu iz svog džepa i primeti: "Čini se da jedna nedostaje... i to na prilično visoku sumu. Polisa North Atlantic Mutuala, rekao bih."
<BR>&nbsp;&nbsp;&nbsp;&nbsp;&nbsp;Hariman se zagleda u njega. "Do đavola, znači li to da treba da otpustim svakog poverljivog službenika iz svoje firme?"
<BR>&nbsp;&nbsp;&nbsp;&nbsp;&nbsp;"Ne znači", odgovori Dikson blago, "svoje informacije ne pribavljam preko tvog personala."
<BR>&nbsp;&nbsp;&nbsp;&nbsp;&nbsp;Hariman se vrati do sefa, uze polisu i stavi i nju na gomilu. Iznenada se oglasi Strong: "Želite li i moje, gospodine Dikson?"
<BR>&nbsp;&nbsp;&nbsp;&nbsp;&nbsp;"Ne", odgovori ovaj, "to neće biti potrebno." Potom prikupljene polise stavi u džep. "Stajaće kod mene, Delose, i postaraću se da se premije naplaćuju. Naravno, obračunavaću ti ih. Možeš poslati menicu i formulare o prenosu polisa na drugog vlasnika u moju kancelariju. A evo i ugovora." On pri tom izvuče iz džepa još nekoliko listova; bio je to ugovor - već načinjen na pun iznos polisa.
<BR>&nbsp;&nbsp;&nbsp;&nbsp;&nbsp;Hariman baci pogled na ugovor. "Znaš", primeti on lagano, "ponekad se pitam ko se ovde s kim poigrava?" On pruži ugovor Strongu. "U redu, Džordže, pobrini se za to... Momci, krećem za Pariz. Poželite mi sreću." I odskakuta veselo, kao kakav foksterijer.
<BR>&nbsp;&nbsp;&nbsp;&nbsp;&nbsp;Strong pogleda prema zatvorenim vratima, a onda usmeri oči ka Diksonu. "Trebalo bi, naprosto, da ovo pocepam!"
<BR>&nbsp;&nbsp;&nbsp;&nbsp;&nbsp;"Nemoj to činiti", posavetova ga Dikson. "Znaš, zaista verujem u njega... Džordže, da li si ikada čitao Karla Sandberga?" upita on gotovo u istom dahu.
<BR>&nbsp;&nbsp;&nbsp;&nbsp;&nbsp;"Ne čitam baš mnogo."
<BR>&nbsp;&nbsp;&nbsp;&nbsp;&nbsp;"Potrudi se, nekom prilikom. Postoji jedna njegova priča o nekom čoveku koji je pustio glas da je u paklu pronađena nafta. Nije prošlo mnogo vremena, i svi nagrnuše u pakao, u nadi da će se obogatiti... Čovek koji beše pustio glas posmatrao ih je kako odlaze, a onda se počeša po glavi i reče samom sebi da, na kraju krajeva, u čitavoj priči možda i ima nečega. Pa, eto, i sam krenu u pakao."
<BR>&nbsp;&nbsp;&nbsp;&nbsp;&nbsp;Strong sačeka nekoliko trenutaka, a onda reče: "Ne shvatam u čemu je poenta."
<BR>&nbsp;&nbsp;&nbsp;&nbsp;&nbsp;"Poenta je u tome, Džordže, što naprosto želim da se obezbedim ukoliko to bude potrebno... a to i tebi savetujem. Moguće je da Delos poveruje u glasove koje je sam pustio. O dijamantima! Hajdemo, Džek."
<BR>
<BR>&nbsp;&nbsp;&nbsp;&nbsp;&nbsp;12.
<BR>&nbsp;&nbsp;&nbsp;&nbsp;&nbsp;Naredni meseci bili su ispunjeni poslovima baš kao i razdoblje pre poletanja Pionira (preseljenog, u međuvremenu, sa svim počastima, u Smithsonian Institute). Jedna grupa inženjera i veliki broj radnika gradili su katapult; još dve grupe bile su uposlene na dvama novim brodovima, Mejflaueru i Doseljeniku, dok se treći brod već nalazio na skicama u projektantskom birou. Fergason je bio glavni inženjer svega toga, dok je Koster, koga Džok Berkli i dalje nije ispuštao iz ruku, bio konsultant, radeći na čemu je i koliko on sam to poželeo. Kolorado Springs bio je grad u punom cvatu; naselja duž putne trake Denver-Trinidad polako su se širila ka Springsu sve dok nisu sasma zaokružila Pitersonovo polje.
<BR>&nbsp;&nbsp;&nbsp;&nbsp;&nbsp;Hariman je bio toliko obuzet poslom koliko i neko mače klupčetom vune. Beskonačne promocije i korišćenje čitavog pothvata uzimali su mu osam punih dana nedeljno, ali, nagoneći na rad Kaminsa i Montgomerija sve dok ovi nisu načisto izludeli, a i sam se lišavajući sna, često je sebi stvarao prilike da trkne do Kolorada i porazgovara sa Kosterom.
<BR>&nbsp;&nbsp;&nbsp;&nbsp;&nbsp;Napokon je odlučio: sa gradnjom Luna Sitija biće započeto već prilikom sledećeg putovanja. Mejflauer će biti izgrađen da ponese ne samo sedam putnika, već i dovoljno vazduha, vode i hrane da četvoro koji će tamo ostati prežive do dolaska sledećeg broda; živeće u posebnom prebivalištu od aluminijuma, hermetički zatvorenom i pod pritiskom, i smeštenom ispod Mesečeve površine, sve dok im - konačno - ne pristignu u pomoć.
<BR>&nbsp;&nbsp;&nbsp;&nbsp;&nbsp;Izbor dodatnih četvoro putnika pružio je priliku za novo nadmetanje, za još veći publicitet - i za pojačanu prodaju deonica. Hariman je, uprkos posvemašnjem protivljenju naučne zajednice, insistirao na tome da to četvoro budu dva bračna para. Popustio je, napokon, samo u toj meri što se složio da sve četvoro budu naučnici, pod uslovom da budu bračni drugovi. To je, opet, urodilo nizom brzinskih venčanja - i, kada je izbor konačno bio načinjen, nizom isto toliko brzinskih razvoda.
<BR>&nbsp;&nbsp;&nbsp;&nbsp;&nbsp;Mejflauer je bio maksimalne veličine - koliko je, na osnovu proračuna, bilo moguće da se postavi na orbitu pomoću katapulta, kao i pomoću vlastitih motora. Pre samog njegovog poletanja otisnula bi se četiri isto toliko velika broda. To, međutim, nisu bili svemirski brodovi; radilo se o tankerima, i stoga su ostali bezimeni. Na osnovu najpomnijih balističkih proračuna, kao i najpreciznijeg mogućeg lansiranja, trebalo je da se na orbiti nađu na istom mestu. Tu je Mejflauer trebalo da se sa njima susretne i preuzme od njih preostalo gorivo.
<BR>&nbsp;&nbsp;&nbsp;&nbsp;&nbsp;Bio je to najdelikatniji deo čitavog projekta. Ukoliko bi bilo moguće postaviti ih dovoljno blizu jedan drugom, Lekroa bi, koristeći se svojom sićušnom rezervom goriva, mogao izmanevrisati da im se približi sa svojim novim brodom. Ukoliko u tome ne bi uspeo - pa, našao bi se više nego usamljen u svemiru.
<BR>&nbsp;&nbsp;&nbsp;&nbsp;&nbsp;Veoma ozbiljno porazmislilo se i o pilotima u tankerima; kao izraz krajnje nužde uzela se u obzir i potreba da se deo goriva iskoristi za pokretanje spasilačkog broda - letelice sa krilima - i njegovo spuštanje, za let kroz atmosferu i kočenje pre konačnog sletanja. Koster je, međutim, pronašao jednostavniji i jeftiniji način.
<BR>&nbsp;&nbsp;&nbsp;&nbsp;&nbsp;Jednom radarskom navodniku, čiji je predak bio blizinski upaljač i čiji su se neposredni roditelji mogli naći među ciljnim mehanizmima raketa na navođenje, beše stavljeno u zadatak da tankere međusobno poveže. Prvi tanker bio bi bez takve opreme, ali bi drugi, uz pomoć robota, 'nanjušio' prvog i spojio se s njim uz pomoć malene rakete, koristeći se pri tom najmanjim vektorom. Treći bi se potom spojio sa prvim i drugim, i, konačno, četvrti sa prethodna tri.
<BR>&nbsp;&nbsp;&nbsp;&nbsp;&nbsp;Lekroa nije trebalo da ima problema... pod uslovom da se sve odvija prema predviđanjima.
<BR>
<BR>&nbsp;&nbsp;&nbsp;&nbsp;&nbsp;13.
<BR>&nbsp;&nbsp;&nbsp;&nbsp;&nbsp;Strong ponudi Harimanu da pogleda izveštaje o prodaji automatskih prekidača, ali ih ovaj odgurnu u stranu.
<BR>&nbsp;&nbsp;&nbsp;&nbsp;&nbsp;Strong mu ih, međutim, ponovo poturi pod nos. "Bolje bi ti bilo, Delose, da se zainteresuješ i za ovakve stvari. Neko u ovoj kancelariji morao je da se pozabavi i priticanjem novca - novca za nas lično - inače bi se jednog lepog jutra mogao naći kako prodaješ jabuke po uličnim ćoškovima."
<BR>&nbsp;&nbsp;&nbsp;&nbsp;&nbsp;Hariman se naže unazad i sklopi ruke na potiljku. "Džordže, kako možeš da pričaš o takvim stvarima i to na dan kakav je ovaj? Zar u tvojoj duši nema nimalo mesta za poeziju? Zar nisi čuo šta sam rekao kada sam ušao ovamo? Spajanje je uspelo! Prvi i drugi tanker sada su kao sijamski blizanci. Krećemo za manje od nedelju dana."
<BR>&nbsp;&nbsp;&nbsp;&nbsp;&nbsp;"Moguće je i da je tako. Međutim, sa poslovima se mora nastaviti."
<BR>&nbsp;&nbsp;&nbsp;&nbsp;&nbsp;"Ti se za to postaraj; ja imam sastanak. Kada je Dikson rekao da će doći?"
<BR>&nbsp;&nbsp;&nbsp;&nbsp;&nbsp;"Stići će svakog trenutka."
<BR>&nbsp;&nbsp;&nbsp;&nbsp;&nbsp;"Odlično!" Hariman zagrize svoju cigaru, pa nastavi: "Znaš, Džordže, i nije mi žao što prvi put nisam mogao da krenem sa Lesom. Ovog puta sigurno ću ići. Nestrpljiv sam kao kakav mladoženja... i isto toliko srećan." On stade da pevuši.
<BR>&nbsp;&nbsp;&nbsp;&nbsp;&nbsp;Dikson uđe, bez Entenze. Tako je bilo još otkako beše prestao da se pretvara da kontroliše samo svoj deo deonica. Pošto se rukovaše, Hariman upita: "Čuo si novosti, Dene?"
<BR>&nbsp;&nbsp;&nbsp;&nbsp;&nbsp;"Džordž mi je rekao."
<BR>&nbsp;&nbsp;&nbsp;&nbsp;&nbsp;"Pa eto, tu smo... Ili, bar, sasvim blizu. Kroz, otprilike, nedelju dana biću na Mesecu. Jedva da sam u stanju da i sam u to poverujem."
<BR>&nbsp;&nbsp;&nbsp;&nbsp;&nbsp;Dikson ćutke sede i Hariman nastavi: "Zar nemaš nameru ni da mi čestitaš? Pa, čoveče, ovo je veliki dan!"
<BR>&nbsp;&nbsp;&nbsp;&nbsp;&nbsp;"Di Di, zbog čega uopšte želiš da i ti pođeš?"
<BR>&nbsp;&nbsp;&nbsp;&nbsp;&nbsp;"A? Ama, ne postavljaj mi šašava pitanja. Sve ovo sam upravo zbog toga radio."
<BR>&nbsp;&nbsp;&nbsp;&nbsp;&nbsp;"Pitanje uopšte nije šašavo. Pitao sam te zbog čega ti želiš da ideš. Ono četvoro ide iz očiglednih razloga, i svako od njih je, povrh svega, naučnik-specijalista. Lekroa je pilot. Koster je čovek koji treba da uspostavi stalnu koloniju. Kakva je svrha tvog polaska?"
<BR>&nbsp;&nbsp;&nbsp;&nbsp;&nbsp;"Svrha mog polaska? Pa, ja sam taj koji stoji iza svega ovoga! Znaš i sam, kad stignem tamo nameravam da se kandidujem za gradonačelnika. Evo cigare, drugari - moje ime je Hariman. Ne zaboravite to prilikom glasanja." On se iskezi.
<BR>&nbsp;&nbsp;&nbsp;&nbsp;&nbsp;Dikson se, međutim, ne nasmeja. "Nisam znao da nameravaš da tamo ostaneš."
<BR>&nbsp;&nbsp;&nbsp;&nbsp;&nbsp;Hariman poprimi izgled nevinašceta. "Pa, nisam još konačno odlučio. Ukoliko uspemo da na brzinu sagradimo ono prebivalište, možda ćemo uštedeti dovoljno zaliha da mi bude moguće da ostanem tamo do dolaska sledećeg broda. Neću ti, valjda, nedostajati?"
<BR>&nbsp;&nbsp;&nbsp;&nbsp;&nbsp;Dikson ga pogleda pravo u oči. "Delose, ne mogu ti dozvoliti da kreneš."
<BR>&nbsp;&nbsp;&nbsp;&nbsp;&nbsp;Hariman je bio toliko zabezeknut da u prvi mah ne uspe ni reč da progovori. Najzad, ipak, nekako mu pođe za rukom da izusti: "Ne teraj šegu, Dene. Svakako da idem. Ne možeš me zaustaviti. Nema tog stvora koji bi me mogao zaustaviti."
<BR>&nbsp;&nbsp;&nbsp;&nbsp;&nbsp;Dikson zavrte glavom. "Delose, ne mogu ti to dozvoliti. Previše sam uložio u sve ovo. Ukoliko kreneš i nešto ti se dogodi, sve ću izgubiti."
<BR>&nbsp;&nbsp;&nbsp;&nbsp;&nbsp;"Pa, to je smešno. Ti i Džordž biste nastavili, i to je sve."
<BR>&nbsp;&nbsp;&nbsp;&nbsp;&nbsp;"Pitaj Džordža šta o tome misli."
<BR>&nbsp;&nbsp;&nbsp;&nbsp;&nbsp;Strong, međutim, nije imao ništa da kaže, ali kao da baš nije hitao da se susretne sa Harimanovim pogledom. Dikson nastavi: "I ne pokušavaj, Delose, da nešto izmajstorišeš. Ovaj poduhvat si zapravo ti, i ti si ovaj poduhvat. Ukoliko pogineš, sve pada u vodu. Ne kažem da će i svemirski letovi doživeti krah; mislim da si im dao dovoljan zamah, da bi s njima mogli nastaviti i ljudi manjeg formata od tebe. Ali, kada je ovaj naš pothvat u pitanju - naša kompanija - to će propasti. Džordž i ja morali bismo da likvidiramo sve - da sve prodamo za polovinu stvarne vrednosti. Toliko ćemo moći da dobijemo za patentna prava; opipljive imovine gotovo da i nemamo."
<BR>&nbsp;&nbsp;&nbsp;&nbsp;&nbsp;"Do đavola, ono što prodajemo upravo su neopipljive vrednosti. Znao si to od samog početka."
<BR>&nbsp;&nbsp;&nbsp;&nbsp;&nbsp;"Ti si, Delose, ta neopipljiva vrednost. Ti si guska koja nosi zlatna jaja. I želim da budeš ovde sve dok ih nosiš. Ne smeš stavljati glavu u torbu na tim svemirskim letovima sve dok ne počnu da pritiču pare, posle čega bi svaki sposoban menadžer, kao Džordž ili ja, mogao da stvar čvrsto drži u rukama. Ozbiljno ti to kažem, Delose. Previše sam uložio da bih sada mirno posmatrao kako sve stavljaš na kocku zarad svog pukog uživanja."
<BR>&nbsp;&nbsp;&nbsp;&nbsp;&nbsp;Hariman ustade i, teško dišući, čvrsto se osloni prstima o svoj pisaći sto. "Ne možeš me sprečiti!" izgovori on lagano i odlučno. "Sve vreme si znao da nameravam da pođem. Ne možeš me sada zaustaviti. Ni sve sile pakla ne mogu me zaustaviti."
<BR>&nbsp;&nbsp;&nbsp;&nbsp;&nbsp;"Žao mi je, Delose", mirno odvrati Dikson. "Ipak, mogu da te zaustavim i to ću i učiniti. Mogu onemogućiti da brod uopšte poleti."
<BR>&nbsp;&nbsp;&nbsp;&nbsp;&nbsp;"Samo pokušaj! Imam advokata koliko i ti - i to i boljih!"
<BR>&nbsp;&nbsp;&nbsp;&nbsp;&nbsp;"Mislim da ćeš ustanoviti da više nisi omiljen u američkim sudovima onoliko koliko si to nekada bio... Pogotovo otkako su Sjedinjene Države došle do saznanja da nisu one vlasnice Meseca."
<BR>&nbsp;&nbsp;&nbsp;&nbsp;&nbsp;"Samo pokušaj, kažem ti. Slomiću te, i čak ću ti oduzeti i tvoje deonice."
<BR>&nbsp;&nbsp;&nbsp;&nbsp;&nbsp;"Smiri se, Delose! Ni malo ne sumnjam da si već nešto smislio da, ukoliko ushtedneš, Džordžu i meni oduzmeš prava na osnovnu kompaniju. Ipak, to neće biti potrebno. Niti će biti potrebno da prikujem brod za zemlju. I ja želim da se taj let ostvari, bar koliko i ti. Ali, ti nećeš poći na njega, i to od svoje volje."
<BR>&nbsp;&nbsp;&nbsp;&nbsp;&nbsp;"Neću, je li? Da li ti odande gde sada sediš izgledam blesav?"
<BR>&nbsp;&nbsp;&nbsp;&nbsp;&nbsp;"Ne, naprotiv."
<BR>&nbsp;&nbsp;&nbsp;&nbsp;&nbsp;"Pa, onda, zbog čega ne bih pošao?"
<BR>&nbsp;&nbsp;&nbsp;&nbsp;&nbsp;"Zbog tvoje menice, koju držim. Nameravam da je naplatim."
<BR>&nbsp;&nbsp;&nbsp;&nbsp;&nbsp;"Šta? Ali, još nije dospela na naplatu."
<BR>&nbsp;&nbsp;&nbsp;&nbsp;&nbsp;"Znam. Ali ja želim da budem siguran da ću je naplatiti."
<BR>&nbsp;&nbsp;&nbsp;&nbsp;&nbsp;"Ama, prokleta budalo... Ukoliko poginem, još brže ćeš je naplatiti!"
<BR>&nbsp;&nbsp;&nbsp;&nbsp;&nbsp;"Misliš? Grešiš, Delose. Ukoliko pogineš... pri letu na Mesec... neću dobiti ništa. Znam to sigurno; raspitao sam se kod svih kompanija koje su ti izdale polise. Većina tih polisa, još od najranijih dana avijacije, sadrži klauzule koje ne uvažavaju rizik od eksperimentalnih vozila. U svakom slučaju, sve će ih te kompanije otkazati i krenuti u borbu na sudu ukoliko samo kročiš na taj brod."
<BR>&nbsp;&nbsp;&nbsp;&nbsp;&nbsp;"Ti si ih na to nagovorio!"
<BR>&nbsp;&nbsp;&nbsp;&nbsp;&nbsp;"Smiri se, Delose. Samo dolivaš ulje na vatru. Naravno da sam se raspitao; međutim, samo sam pokušao da zaštitim svoje legitimne interese. Ne želim da naplatim tu menicu... ni sada, ni u slučaju da pogineš. Želim da je isplatiš vlastitom zaradom, ostajući ovde i starajući se o kompaniji sve dok sasvim ne stane na noge."
<BR>&nbsp;&nbsp;&nbsp;&nbsp;&nbsp;Hariman ugasi svoju cigaru, nepopušenu i svu izgriženu, i baci je u korpu za otpatke, ali promaši. "Boli me uvo ukoliko i izgubiš. Da ih nisi čačkao, svi bi platili kao bele lale."
<BR>&nbsp;&nbsp;&nbsp;&nbsp;&nbsp;"Ipak, Delose, to je ukazalo na slabu tačku u tvojim planovima. Ukoliko svemirski letovi treba da uspeju, osiguranje će morati da se proširi i obuhvati sva mesta i sve mogućnosti."
<BR>&nbsp;&nbsp;&nbsp;&nbsp;&nbsp;"Do đavola, bar jedna to čini i sada... North Atlantic Mutual."
<BR>&nbsp;&nbsp;&nbsp;&nbsp;&nbsp;"Video sam njihov oglas i dobro proučio njihovu ponudu. U pitanju je samo privid, sa uobičajenim klauzulama o ogradama. Ne, osiguranja će morati da budu preinačena, i to sve vrste osiguranja."
<BR>&nbsp;&nbsp;&nbsp;&nbsp;&nbsp;Hariman se zamisli. "Moraću lično da ih pogledam. Džordže, pozovi Kaminsa. Možda ćemo morati da osnujemo vlastitu osiguravajuću kompaniju."
<BR>&nbsp;&nbsp;&nbsp;&nbsp;&nbsp;"Ostavi sad Kaminsa", dobaci mu Dikson. "Poenta je naprosto u tome da ne možeš da kreneš na taj put. Ima suviše stvari za koje treba da se pobrineš i da ih dalje unaprediš."
<BR>&nbsp;&nbsp;&nbsp;&nbsp;&nbsp;Hariman ga ponovo pogleda. "Zar nikako ne možeš da utuviš u tu svoju glavu, Dene, da ipak idem! Pokušaj, ako možeš, da prikuješ brod za zemlju. Ukoliko postaviš policiju unaokolo, ja ću iznajmiti snagatore da ih odatle oteraju."
<BR>&nbsp;&nbsp;&nbsp;&nbsp;&nbsp;Dikson je delovao ožalošćeno. "I samom mi je, Delose, mrsko da ti to pominjem, ali bojim se da ćeš biti zaustavljen čak i ako ja ovog časa padnem mrtav."
<BR>&nbsp;&nbsp;&nbsp;&nbsp;&nbsp;"Kako?"
<BR>&nbsp;&nbsp;&nbsp;&nbsp;&nbsp;"Tvoja žena."
<BR>&nbsp;&nbsp;&nbsp;&nbsp;&nbsp;"Kakve veze, dođavola, ona ima s ovim?"
<BR>&nbsp;&nbsp;&nbsp;&nbsp;&nbsp;"Spremna je da ovog časa krene na sud i zahteva odvojeno izdržavanje... Saznala je za ove polise. Kada čuje za tvoje planove, odvući će te na sud i naterati da joj ustupiš deo svojih prihoda."
<BR>&nbsp;&nbsp;&nbsp;&nbsp;&nbsp;"Ti si je na to nagovorio!"
<BR>&nbsp;&nbsp;&nbsp;&nbsp;&nbsp;Dikson je za trenutak oklevao. Bilo mu je poznato da Entenza, iz čiste zlobe, beše nešto došapnuo gđi Hariman. Uprkos tome, čini se da nije imalo nikakvog smisla potpirivati porodičnu svađu. "Dovoljno je pametna da se i sama raspita... Ne sporim da sam razgovarao s njom... ali, na njen poziv."
<BR>&nbsp;&nbsp;&nbsp;&nbsp;&nbsp;"Boriću se sa oboma!" Hariman ode do prozora i zastade tamo, gledajući napolje. Bio je to pravi prozor, i on je voleo da posmatra nebo.
<BR>&nbsp;&nbsp;&nbsp;&nbsp;&nbsp;Dikson mu priđe i stavi mu ruku na rame, obraćajući mu se blagim glasom. "Nemoj to tako primati, Delose. Niko ne želi da ti uskrati tvoj san. Ali, ne možeš tek tako otići; ne možeš nas ostaviti na cedilu. Do sada smo te čvrsto podržavali; duguješ nam i da ti podržavaš nas, sve dok sve ne bude gotovo."
<BR>&nbsp;&nbsp;&nbsp;&nbsp;&nbsp;Hariman ništa ne odgovori, i Dikson nastavi: "Ukoliko se već ne osećaš obaveznim prema meni, kako stoji stvar sa Džordžom? Stajao je uz tebe, i protiv mene, i kada mu je bilo veoma teško, i kada je mislio da ćeš ga upropastiti - što će se sigurno i dogoditi, ukoliko ne okončaš ovaj posao. Da, Delose, šta je sa Džordžom? Da li ćeš i njega ostaviti da potone?"
<BR>&nbsp;&nbsp;&nbsp;&nbsp;&nbsp;Hariman se okrenu, ni ne pogledavši Diksona, i zagleda se u Stronga. "Pa, Džordže? Da li i ti misliš da ne treba da krenem?"
<BR>&nbsp;&nbsp;&nbsp;&nbsp;&nbsp;Strong protrlja ruke i ugrize se za usnu. Najzad podiže pogled. "Što se mene tiče, Delose, sve je u redu. Postupi kako misliš da je najbolje."
<BR>&nbsp;&nbsp;&nbsp;&nbsp;&nbsp;Hariman ga je dugo posmatrao, dok mu se lice grčilo kao da će zaplakati. A onda reče, promuklim glasom. "U redu, prokleti bili. U redu. Ostaću ovde."
<BR>
<BR>&nbsp;&nbsp;&nbsp;&nbsp;&nbsp;14.
<BR>&nbsp;&nbsp;&nbsp;&nbsp;&nbsp;Bilo je to jedno od onih divotnih večeri u ovom planinskom području, posle dana tokom kojeg oluja beše dobro pročistila nebo. Tračnice katapulta uzdizale su se kao prava linija uz planinu, čiji obronci behu raskopani da bi im načinili put. U privremenoj svemirskoj luci, još nerašćišćenoj posle gradnje, Hariman se, u društvu niza uglednih ličnosti, upravo opraštao od putnika i posade Mejflauera.
<BR>&nbsp;&nbsp;&nbsp;&nbsp;&nbsp;Grupa se beše okupila oko samih tračnica katapulta. Nije bilo nikakve potrebe da se drže podalje od broda; mlaznice neće proraditi sve dok se brod ne nađe na samom vrhu planine. Samo je brod bio pod nadzorom; brod i blistave tračnice.
<BR>&nbsp;&nbsp;&nbsp;&nbsp;&nbsp;Dikson i Strong, zajedno zbog društva i uzajamne podrške, stajali su na rubu prostora oivičenog užadima i namenjenog putnicima i zvaničnicima. Posmatrali su Harimana kako se veselo pozdravlja. "Zbogom, doktore... Dženet, vodi računa o njemu. Ne puštaj ga da lovi unaokolo mesečeve cure!" Videli su ga potom i kako prisno razgovara sa Kosterom, a onda kako mladog čoveka tapše po leđima.
<BR>&nbsp;&nbsp;&nbsp;&nbsp;&nbsp;"Dobro se drži, a?" prošapta Dikson.
<BR>&nbsp;&nbsp;&nbsp;&nbsp;&nbsp;"Možda je trebalo da ga pustimo da pođe", odvrati Strong.
<BR>&nbsp;&nbsp;&nbsp;&nbsp;&nbsp;"A? Gluposti! Moramo ga imati ovde. U svakom slučaju, mesto u istoriji već mu je obezbeđeno."
<BR>&nbsp;&nbsp;&nbsp;&nbsp;&nbsp;"Ne mari on za istoriju", odvrati Strong ozbiljnim glasom. "Sve što želi jeste da ode na Mesec."
<BR>&nbsp;&nbsp;&nbsp;&nbsp;&nbsp;"Pa, kada se dobro razmotri... Moći će da krene tamo, čim ovde posvršava poslove. Na kraju krajeva, to su njegovi poslovi. Sve je ovo on započeo."
<BR>&nbsp;&nbsp;&nbsp;&nbsp;&nbsp;"Znam."
<BR>&nbsp;&nbsp;&nbsp;&nbsp;&nbsp;Hariman se okrenu, ugleda ih i uputi se prema njima. Oni zaćutaše. "Šta ste se snuždili", dobaci im on veselo. "Sve je u redu. Krenuću ja već sledećim brodom. Planiram, dotle, da sam njime upravljam. Videćete." On se ponovo okrenu prema Mejflaueru. "Divan prizor, zar ne?"
<BR>&nbsp;&nbsp;&nbsp;&nbsp;&nbsp;Spoljna vrata se zatvoriše i lampice se zasvetleše duž tračnica i na kontrolnom tornju. Oglasi se i sirena.
<BR>&nbsp;&nbsp;&nbsp;&nbsp;&nbsp;Hariman načini korak-dva bliže.
<BR>&nbsp;&nbsp;&nbsp;&nbsp;&nbsp;"Eno, krenuo je!"
<BR>&nbsp;&nbsp;&nbsp;&nbsp;&nbsp;Okupljena masa kao da to izgovori u jednom dahu. Veliki brod lagano se pokrenu, blago klizeći uz tračnice i, povećavajući brzinu, sunu prema dalekom planinskom vrhu. Bio je već nalik na mrvicu kada je stigao do vrha i potom se vinuo u vazduh.
<BR>&nbsp;&nbsp;&nbsp;&nbsp;&nbsp;Tu ostade za trenutak kao da lebdi, a onda se prava perjanica svetlosti razveja iz njegovog repa. Mlazni motori behu stavljeni u pogon.
<BR>&nbsp;&nbsp;&nbsp;&nbsp;&nbsp;Potom se pretvori u blistavu prugu na nebu, pa u vatrenu kuglu, i najzad ga više nije bilo. Uzdizao se, sve više i više, hitajući na sastanak sa tankerima.
<BR>
<BR>&nbsp;&nbsp;&nbsp;&nbsp;&nbsp;Kako se brod peo uz planinu, masa se sve većma povlačila prema njenom zapadnom rubu. Hariman ostade na mestu, a ni Strong ni Dikson ne povedoše se za gomilom. Njih trojica napokon ostadoše sami - Hariman možda najsamotniji, jer ne beše svestan da su ona druga dvojica pokraj njega. Držao je pogled usmeren put neba.
<BR>&nbsp;&nbsp;&nbsp;&nbsp;&nbsp;Strong ga je neko vreme netremice posmatrao, a onda se odjednom šapatom obrati Diksonu. "Čitaš li Bibliju?"
<BR>&nbsp;&nbsp;&nbsp;&nbsp;&nbsp;"Ponekad."
<BR>&nbsp;&nbsp;&nbsp;&nbsp;&nbsp;"Mora da je Mojsije ovako izgledao kada je posmatrao Obećanu zemlju."
<BR>&nbsp;&nbsp;&nbsp;&nbsp;&nbsp;Hariman najzad spusti pogled i ugleda ih. "Šta, momci, još ste tu?" upita on. "Hajdemo, sada... Puno posla je pred nama."
</P></TD></TR></TABLE>
</CENTER>
</BODY>
</HTML>
