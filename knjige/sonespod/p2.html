<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2.
<P>&nbsp;&nbsp;&nbsp;&nbsp;&nbsp;Hiljadu dvesta osamdeset drugog dana našeg putovanja ka Ortovoj maglini u "paket-aranžmanu", najuzbudljiviji trenutak bio je prispeće poštanskih pošiljki. Vera je veselo zazvonila i svi smo došli po njih. Bilo je šest pisama za moju malu nestašnu polu- svastiku od slavnih filmskih glumaca, ovaj, ne baš filmskih glumaca. Ona prosto piše slavnim atletski razvijenim lepotanima, jer njoj je samo četrnaest godina i potrebno joj je da ima nekakve muškarce o kojima će da sanja, koji će joj odgovarati na pisma, mislim zato što im njihovi agenti za štampu kažu da će to biti dobra reklama. Jedno pismo iz starog kraja za Pejtera, moga tasta. Dugačko, na nemačkom. Žele da se vrati u Dortmund i da se kandiduje za gradonačelnika ili B_rgermeister-a ili tako nešto. Pod pretpostavkom, naravno, da je još živ kad se vrati, što je samo pretpostavka za svakog od nas četvoro. Ali oni ne odustaju. Dva privatna pisma za moju ženu, Lervi, pretpostavljam od bivših udvarača. I jedno pismo za sve nas od udovca sirote Triše Bover, ili možda muža, zavisno od toga da li Trišu smatrate za živu ili mrtvu:
<BR>&nbsp;&nbsp;&nbsp;&nbsp;&nbsp;Da li ste videli bilo kakav trag Trišinog broda?
<BR>&nbsp;&nbsp;&nbsp;&nbsp;&nbsp;Hensen Bover
<BR>
<BR>&nbsp;&nbsp;&nbsp;&nbsp;&nbsp;Kratko i nežno, jer, pretpostavljam, toliko je para mogao da odvoji. Rekao sam Veri da mu pošalje isti odgovor kao i uvek... "Na žalost, ne." Imao sam puno vremena da se pozabavim ovom poštom, jer ništa nije stiglo za Pola C. Hola, tj., za mene.
<BR>&nbsp;&nbsp;&nbsp;&nbsp;&nbsp;Za mene obično i nema mnogo, i to je jedan od razloga što dosta igram šah. Pejter mi kaže da imam sreće što sam uopšte na ovoj misiji, a ja mislim da ne bih ni bio da on nije uložio u nju svoj sopstveni novac, finansirajući čitavu svoju porodicu. Kao i svoje stručno znanje, ali to smo učinili svi. Pejter je hemičar, specijalista za ishranu. Ja sam inženjer-konstruktor. Moja žena, Dorema... bolje da je tako ne zovete, mi je uglavnom zovemo Lervi... je pilot. Đavolski dobar pilot. Lervi je mlađa od mene, ali ona je provela šest godina na Kapiji. Nikad nije zabeležila neki uspeh, vratila se gotovo bez prebijene pare, ali je mnogo naučila. Ne samo o upravljanju brodom. Ponekad posmatram Lervine ruke okićene sa pet svemirskih narukvica, po jedna za svaku misiju na Kapiju; a njene šake, čvrste i sigurne na kontrolnoj tabli broda, tople i izazovne kad se dodirnemo... Ne znam mnogo o tome šta joj se desilo na Kapiji. Možda i ne treba.
<BR>&nbsp;&nbsp;&nbsp;&nbsp;&nbsp;Druga je njena mala polu-sestra, Žanina, šmizla jedna. Ah, Žanina! Ponekad je imala ćetrnaest godina, a ponekad četrdeset. Kad je imala četrnaest, pisala je svoja zanesena pisma svojim filmskim starovima i igrala se svojim igračkama... jednim čupavim, napunjenim oklopnikom, jednom Hiči-lepezim (pravom) i jednim vatrenim biserom (lažnim) koje joj je otac kupio da bi je privoleo da krene na put. Kad je imala četrdeset onda je najviše volela da se igra sa mnom. I to je cela priča. Jedni drugima na glavi tri i po godine. Pokušavajući da ne dođemo dotle da treba da izvršimo samoubistvo.
<BR>&nbsp;&nbsp;&nbsp;&nbsp;&nbsp;Nismo bili sami u kosmosu. Ponekad bismo posle duge pauze dobijali poruku od naših najbližih suseda, sa baze na Tritonu ili sa nekog istraživačkog broda koji se izgubio. Ali Triton, zajedno sa Neptunom, bio je daleko ispred nas u svojoj orbiti... da poruka ode tamo i natrag bilo je potrebno tri nedelje. A istraživački brod nije imao dovoljno pogonske energije da je na nas traći, mada su sad bili udaljeni samo pedeset svetlosnih sati. Nije to bilo kao kad se s prijateljima čavrlja preko baštenske ograde.
<BR>&nbsp;&nbsp;&nbsp;&nbsp;&nbsp;Prema tome, ja sam mnogo igrao šah sa našim brodskim računarom.
<BR>&nbsp;&nbsp;&nbsp;&nbsp;&nbsp;Nema baš bogzna šta da se radi kad čovek putuje na Ortovu maglinu sem da se igraju razne igre, što je bio pravi način da se ostane izvan borbe u Ratu između dve žene koji je bez prekida besneo na našem brodiću. Ja sam u stanju da podnesem moga tasta, ako baš moram. On se uglavnom držao po strani od ostalih, koliko je to moguće u četiri stotine kubnih metara. Ponekad ne mogu da podnesem njegove dve lude kćeri, mada ih obadve volim.
<BR>&nbsp;&nbsp;&nbsp;&nbsp;&nbsp;Sve bi se ovo lakše podnelo da je bilo više prostora... govorio sam sebi... ali nema mogućnosti da odeš da se provetriš iza ugla kad si u vasionskom brodu. S vremena na vreme nakratko oblačim spacijalni skafander i izlazim da proverim bočne terete, to da, i tada mogu malo da osmotrim unaokolo... sunce je i dalje najsjajnija zvezda u svom sazvežđu, ali za malo; Sirijus ispred nas bio je sjajniji, kao i Alfa Kentauri, tamo ispod ekliptike i malo ustranu. Ali to bi bilo samo po jedan sat, a onda natrag u brod. Ne neki luksuzan brod. Ljudskom rukom napravljena antika od broda koja nije uopšte bila planirana za misije duže od šest meseci, a u kojoj smo mi morali da provedemo stisnuti tri i po godine. Bože moj! Mora da smo bili poludeli kad smo se prijavili. Čemu služi koji milion dolara ako treba da izludiš da bi ih dobio?
<BR>&nbsp;&nbsp;&nbsp;&nbsp;&nbsp;Bilo je mnogo lakše dobro se slagati sa našim brodskim elektronskim mozgom. Kad sam s njim igrao šah, nadnet nad pultom sa velikim slušalicama na ušima, mogao sam da se isključim iz društva Lervi i Žanine. Zvao se Vera, što je u stvari bila moja ideja koja nije imala sa njom nikakve veze, hoću reći, sa njegovim polom. Niti sa istinitošću onoga što govori, jer ja sam joj dao instrukcije da može ponekad sa mnom i da se našali. Kada je bila povezana sa velikim kompjuterima, bilo u orbiti bilo tamo dole na zemlji, bila je vrlo, vrlo visprena. Ali nije mogla na taj način da vodi razgovor, jer je za komuniciranje u oba pravca bilo potrebno 25 dana, i tako kad nije bila povezana bila je vrlo, vrlo glupa.
<BR>&nbsp;&nbsp;&nbsp;&nbsp;&nbsp;"Pion na četvrto polje, Vera."
<BR>&nbsp;&nbsp;&nbsp;&nbsp;&nbsp;"Hvala..." Duga pauza dok je proveravala moje parametre da bi ustanovila s kim razgovara i šta se od nje očekuje. "Pole. Lovac jede konja".
<BR>&nbsp;&nbsp;&nbsp;&nbsp;&nbsp;Veru sam mogao prosto da pregazim kad smo igrali šah, sem kad je varala. Kako je varala? Pa eto, pošto sam ja dobio možda dvesta partija, ona je dobila jednu. A zatim sam ja dobio oko pedeset, a ona je dobila jednu, pa još jednu, pa smo u sledećih dvadeset partija bili otprilike podjednaki, a onda je ona počela da me koka svaki put. Dok nisam ukapirao šta ona to radi. Poziciju i plan igre prenosila je velikim kompjuterima na Zemlji i onda je, kad bismo prekinuli partiju, što se ponekad dešavalo, jer bi me Pejter ili jedna od žena odvukli od igre, ona imala vremena da kritičke primedbe na svoj plan igre primi od Vere odozdo, zajedno sa sugestijama kako da popravi svoju strategiju. Velike mašine bi kazale Veri kakva bi po njihovom mišljenju moja strategija mogla da bude, i kako da je osujeti; i kad bi Vera odozdo dobro pogodila, brodska Vera bi me pobedila. Nikad se nisam trudio da je sprečim. Jednostavno više nisam prekidao partije, a onda smo posle izvesnog vremena bili toliko udaljeni da više nije bilo vremena da ona dobije pomoć, pa sam tako opet ja pobeđivao u svakoj igri.
<BR>&nbsp;&nbsp;&nbsp;&nbsp;&nbsp;A šah je bio otprilike jedina igra u kojoj sam ja pobeđivao tokom te tri i po godine. Uopšte ništa nisam mogao da dobijem u velikoj igri koja se odvijala između moje žene, Lervi, i njene nestašne četrnaestogodišnje polusestre, Žanine. Stari Pejter je drugi put vrlo kasno postao otac pa je Lervi pokušavala da Žanini bude majka, a ova je opet pokušavala da bude Lervin neprijatelj. I uspela je. Nije Žanina za sve bila kriva. Lervi bi popila nekoliko čašica... na taj način je otklanjala dosadu... i onda bi otkrila da je Žanina upotrebila njenu četkicu za zube ili da je Žanina nerado uradila kako joj je naređeno i očistila odeljak za pripremanje hrane pre nego što počne da zaudara, ali nije stavila organske materije u posudu za sporo kuvanje. Onda bi se njih dve izbezumile. S vremena na vreme vodile su uobičajene ženske razgovore, prekidane izlivima besa:
<BR>&nbsp;&nbsp;&nbsp;&nbsp;&nbsp;"Strašno mi se dopadaju te tvoje plave pantalone, Žanina. Hoćeš da ih malo popustim u šavu?"
<BR>&nbsp;&nbsp;&nbsp;&nbsp;&nbsp;"U redu, ja se gojim, to hoćeš da kažeš? E, pa to je bolje nego da se stalno opijam do nesvesti", a onda bi nastavile da jedna drugoj suše kosu. A ja bih nastavio da igram šah sa Verom. Tako sam jedino bio bezbedan. Svaki put kad sam pokušavao da se umešam, trenutno sam postizao uspeh tako što bih ih ujedinio protiv sebe: "Vražji muški šovinisto, zašto ti ne bi oribao pod u kuhinji?"
<BR>&nbsp;&nbsp;&nbsp;&nbsp;&nbsp;U celoj stvari je bilo smešno to što sam ih ja obe voleo. Na različite načine, razume se, mada je bilo dosta teško to objasniti Žanini.
<BR>&nbsp;&nbsp;&nbsp;&nbsp;&nbsp;Lepo nam je rečeno u šta se uvaljujemo kad smo se prijavili za ovu misiju. Pored psihijatrijskih instrukcija koje se redovno dobijaju pred duga putovanja, sve četvoro smo još prošli kroz desetak seansi tokom priprema za put, i psihijatrijski savet je ukratko glasio da "se snađeno najbolje što umemo". Izgledalo je da ću tokom ovog ponovnog okupljanja u porodičnom krugu ja morati da naučim da budem pater familias. Pejter je bio prestar, bez obzira na činjenicu što je on bio biološki otac. Lervi nije imala smisla za porodični život, što se i moglo očekivati od bivšeg vasionskog pilota. Znači, ja ću da budem; analitičar je tu bio sasvim jasan. Samo nije rekao kako ću da budem.
<BR>&nbsp;&nbsp;&nbsp;&nbsp;&nbsp;I tako sam se tu zadesio u četrdeset prvoj svojoj godini, bogzna koliko miliona kilometara daleko od Zemlje, daleko iza Plutonove orbite, oko petnaest stepeni izvan ravni ekliptike, pokušavajući da se ne udvaram svojoj polusvastici, pokušavajući da se nagodim sa svojom ženom, pokušavajući da održim primirje sa svojim tastom. Sa tim i takvim problemima sam se ja budio (kad god bi mi prethodno bilo dozvoljeno da odspavam), samo da bih nekako preživeo još jedan dan. Da ne bih mislio na njih, pokušavao sam da mislim na dva miliona dolara koliko će svako od nas dobiti po obavljenoj misiji. Kad ni to ne bi išlo pokušavao sam da mislim na važnost naše misije posmatrano dugoročno, ne samo u odnosu na nas, nego na svako živo ljudsko biće. To je već bilo nešto stvarno. Ako bi sve išlo po planu, mi bismo spasli dobar deo ljudske rase opasnosti da umre od gladi.
<BR>&nbsp;&nbsp;&nbsp;&nbsp;&nbsp;To je očigledno bilo važno. Ponekad se čak i činilo važno. Ali upravo ta ljudska rasa nas je sabila u ovaj smrdljivi koncentracioni logor, da tu provedemo na izgled čitavu večnost; i bilo je trenutaka kad sam se... znate li?... nekako nadao da će umreti od gladi.
<BR>&nbsp;&nbsp;&nbsp;&nbsp;&nbsp;Dan 1283. Upravo sam se budio kad začuh kako se Vera oglašava pišteći i pucketajući za sebe, onako kako to radi kad prima neku radnu poruku. Požurih iz našeg odeljka, ali Pejter je već bio nagnut nad printerom.
<BR>&nbsp;&nbsp;&nbsp;&nbsp;&nbsp;Psovao je krešteći. Gott sei dammt! Treba da promenimo kurs." Ja se uhvatih za ogradu i prebacih se da bih pogledao, ali je Žanina, koja je pažljivo zagledala svoje jagodice na zidnom ogledalu ispitujući bubuljice, stigla tamo pre mene. Ona proturi glavu iza Pejterove, pročita poruku, i prezrivo se odmače. Pejter je poćutao jedan trenutak a onda je besno rekao: "Ovo te ne zanima?" Žanina sleže ramenima ne gledajući u njega.
<BR>&nbsp;&nbsp;&nbsp;&nbsp;&nbsp;Lervi iziđe iz toaleta posle mene, zakopčavajući se. "Ostavi je na miru, tata", rekla je. "Pol, idi i obuci se." Bilo je bolje poslušati je, a osim toga ona je bila u pravu. Najbolji način da sa Žaninom ne zapadneš u škripac bio je da se ponašaš kao puritanac. Pre nego što sam izvukao svoj donji veš iz gomile čaršava, Lervi je već bila pročitala poruku. Tako i treba; ona je naš pilot. Ona nas pogleda, sa širokim osmehom. "Pol! Moramo da napravimo korekciju kroz otprilike jedanaest sati, i to će možda biti poslednja! Skloni se", naredi ona Pejteru, koji je još bio nadnet nad terminalom, i smesti se ispred Verine tastature. Posmatrala je kako se obrazuje trajektorija, pritisla je dugme da dobije rešenje i onda trijumfalno objavila: "Sedamdeset tri sata i osam minuta do sletanja!"
<BR>&nbsp;&nbsp;&nbsp;&nbsp;&nbsp;"Mogao sam i ja to da uradim", potužio se njen otac.
<BR>&nbsp;&nbsp;&nbsp;&nbsp;&nbsp;"Nemoj da se duriš, tatice! Još tri dana i stigli smo. Pa mi ćemo to moći da vidimo i teleskopom kad se okrenemo!"
<BR>&nbsp;&nbsp;&nbsp;&nbsp;&nbsp;Žanina, koja je nastavila da čeprka po svom licu, prokomentarisa preko ramena: "Mogli smo to već pre nekoliko meseci da ugledamo da neko nije udesio veliki teleskop."
<BR>&nbsp;&nbsp;&nbsp;&nbsp;&nbsp;"Žanina!" Lervi je odlično umela da se obuzda... kad je to uopšte bila u stanju... i ovog puta uspela je da ostane mirna. Mirno i razborito rekla je: "Zar ti se ne čini da je ovo prilika da se veselimo, a ne da otpočinjemo prepirke? Naravno da ti se čini, Žanina. Predlažem da svi nešto popijemo... i ti sa nama."
<BR>&nbsp;&nbsp;&nbsp;&nbsp;&nbsp;Ja se na brzinu umešah, opasujući se... poznat mi je bio nastavak ovakvog scenarija. "Hoćeš li da upotrebiš hemijske raketne motore, Lervi? U redu, u tom slučaju Žanina i ja ćemo morati da iziđemo i da proverimo bočne terete. Zašto ne ostavimo da popijemo nešto kad se vratimo?"
<BR>&nbsp;&nbsp;&nbsp;&nbsp;&nbsp;Lervi se veselo smešila. "Dobra ideja, dušo. Ali tatica i ja bismo mogli po jednu malu čašicu sada... a onda ćemo s vama da popijemo još po jednu, ako hoćete."
<BR>&nbsp;&nbsp;&nbsp;&nbsp;&nbsp;"Oblači se", naredio sam Žanini, sprečavajući je tako da ne izrekne bilo kakvu zapaljivu primedbu koju je imala u glavi. Ona je očigledno odlučila da u tom trenutku bude pomirljiva, jer je bez komentara uradila što joj je rečeno. Nas dvoje proverismo međusobno sigurnosne kopče, pustismo da Lervi i Pejter provere još jedanput, progurasmo se kroz izlazni otvor i izletesmo u kosmos svako na svom užetu. Prvo što smo uradili bilo je da bacimo pogled u pravcu našeg zavičaja... što nije bilo naročito prijatno; sunce je bilo samo jedna sjajna zvezda a Zemlju uopšte nisam mogao da vidim, mada je Žanina obično tvrdila da ona može. Drugi po redu je bio pogled, u pravcu Fabrike hrane, ali tamo ništa nisam video. Zvezde su međusobno veoma slične, osobito ka donjoj granici sjajnosti kad ih ima pedeset ili šezdeset hiljada na nebu.
<BR>&nbsp;&nbsp;&nbsp;&nbsp;&nbsp;Žanina je obavljala posao brzo i spretno, lako dodirujući zavrtnje na velikim jonskim potisnim raketama privezanim uz bok broda dok sam ja proveravao da li čelične spojnice stoje čvrsto. Žanina zaista nije bila rđava devojčica. Imala je četrnaest godina i bila je, doduše, mnogo zainteresovana za seks, ali nije ona bila kriva što nije imala s kim da oseti da je žensko. Osim sa mnom, i, što je bilo još manje prikladno, sa svojim ocem. Sve je bilo potpuno u redu, kao što smo razume se i verovali. Ona je čekala pored postolja velikog teleskopa da ja završim, a koliko je bila dobro raspoložena moglo se videti po tome što nije čak ni pomenula ko je dozvolio da se on otkači i odleti za vreme šašavog perioda. Pustio sam da se ona prva vrati na brod. Ostao sam napolju lebdeći još nekoliko trenutaka. Ne zato što mi se panorama naročito dopadala. Samo zato što su ovi minuti u kosmičkom prostranstvu bili manje-više jedini trenuci tokom tri i po godine kad sam bio iole sam.
<BR>&nbsp;&nbsp;&nbsp;&nbsp;&nbsp;I dalje smo leteli brže od tri kilometra u sekundi, ali razume se to ne biste rekli jer unaokolo nije bilo ničega s čime bismo tu brzinu uporedili. Činilo se kao da se uopšte ne krećemo. I tako je izgledalo, u dobroj meri, tokom celog ovog troipogodišnjeg perioda. Jedna od priča koju smo sve vreme slušali od starog Petera... on je izgovarao "Pejter"... bila je o njegovom ocu, S. S. Vukodlaku. Vukodlak nije mogao imati više od šesnaest godina kad se Veliki rat završio. Njegov poseban zadatak bio je da prevozi mlazne motore u eskadron Luftwaffe-a koji je upravo bio dobio aparate ME-210. Peter je pričao da se njegov tatica sve do svoje smrti izvinjavao što motore nije dopremio do eskadrona na vreme da dotuku Engleze i aparate B-17, i izmene ishod rata. Nama se svima činilo da je to prilično zabavno... u svakom slučaju, kad smo prvi put čuli. Ali to nije bilo najzabavnije. Ono što je stvarno bilo zabavno bio je način na koji su ih nacisti transportovali. Zapregom. Ne konjskom. Volovskom, koja nije čak vukla ni kola... već sanke! Najnoviji tip, poslednja reč tehnike u oblasti turbomotora... a da bi postali operativni bilo je potrebno da ih dopremi jedan plavokosi dečak sa vrbovim prutom, do članaka u balegi.
<BR>&nbsp;&nbsp;&nbsp;&nbsp;&nbsp;Lebdeći na ovom mestu, mileći kroz kosmičko prostranstvo, na putovanju za koje bi jednom Hiči-brodu bio potreban samo dan... da smo ga imali, i mogli da ga nateramo da radi što mi hoćemo... osećao sam neku simpatiju za Pejterovog starog. Nismo ni mi u mnogo boljem položaju. Samo nam je nedostajala balega.
<BR>&nbsp;&nbsp;&nbsp;&nbsp;&nbsp;Dan 1284. Promena kursa protekla je sasvim glatko, pošto smo svi bili natukli svoje skafandere i privezali se za sedišta, revnosno priključeni na sisteme za dovod vazduha i vitalne potrebe. Kad se uzme u obzir da je delta-V bila minimalna, sav ovaj trud jedva da je bio potreban. A da ne govorim o tome da nam naši skafanderi ne bi bili od velike koristi ako bi došlo do bilo kakvog kvara, budući da smo bili pet hiljada a. jed. daleko od zavičaja. Ali mi smo postupili prema propisima, jer tako smo postupali već tri i po godine.
<BR>&nbsp;&nbsp;&nbsp;&nbsp;&nbsp;I... pošto smo se okrenuli, a hemijski raketni motori su obavivši svoj deo posla prestali da rade i stvar ponovo prepustili jonskim potiskivačima, i pošto je Vera mrmljala i pucketala i oklevajući saopštila da je izgleda sve u redu, bar koliko se njoj čini, razume se, u očekivanju potvrde sa Zemlje koja će stići kroz nekoliko nedelja... ugledasmo je! Lervi prva iskoči iz sedišta i pritrča optičkom uređaju i podesi žižinu daljinu u roku od dve-tri sekunde.
<BR>&nbsp;&nbsp;&nbsp;&nbsp;&nbsp;Mi se sjatismo, buljeći u nju. U Fabriku hrane!
<BR>&nbsp;&nbsp;&nbsp;&nbsp;&nbsp;Ona se neprijatno tresla na metalnom ogledalu teleskopa, teško je bilo držati je u fokusu. Čak i jonski raketni motor stvara izvesne vibracije na kosmičkom brodu, a bili smo još dosta daleko. Ali evo nje, tu je. Svetlucala je, čudnog oblika, bledoplavom svetlošću u mraku načičkanom zvezdama. Velika kao poslovna zgrada i izrazito duguljasta. Samo s jedne strane je bila zaobljena, a s druge je izgledalo kao da joj je izvađen poduži, zakrivljen komad. "Mislite li da je pretrpela neki udarac?" upita Lervi sa zebnjom.
<BR>&nbsp;&nbsp;&nbsp;&nbsp;&nbsp;"A, nipošto", odsečno će njen otac. "Tako je sagrađena! Šta mi znamo o projektovanju Hičija?"
<BR>&nbsp;&nbsp;&nbsp;&nbsp;&nbsp;"Kako znaš?" upita Lervi, ali njen otac na ovo ne odgovori; nije ni morao, svi smo znali da to nikako ne može znati, da govori samo u nadi da je tako, jer ako je oštećena onda smo u škripcu. Premije nam se isplaćuju i ako samo stignemo dovde, ali naša nada u pravu naknadu, jedinu pravu naknadu za sedam godina jada i bede na kružnom putovanju, bila je u tome da Fabrika hrane bude u ispravnom stanju. Ili bar u takvom stanju da se može proučiti i prekopirati. "Pole!" reče Lervi iznenada. "Pogledaj tamo na onu stranu koja upravo rotira... zar to nisu brodovi?"
<BR>&nbsp;&nbsp;&nbsp;&nbsp;&nbsp;Ja začkiljih iskosa, pokušavajući da razaznam ono što je ona ugledala. Na dužoj, pravoj strani artefakta bilo je pola tuceta ispupčenja, tri ili četiri omanja, dva sasvim velika. Izgledali su, stvarno, kao na asteroidu Kapija koje sam video na slikama, bar koliko se meni činilo. Ali... "Ti si bivši svemirski istraživač", kazao sam. "Šta ti misliš?"
<BR>&nbsp;&nbsp;&nbsp;&nbsp;&nbsp;"Ja mislim da jesu. Ali, bože moj, jesi li video ona dva sa strane? Oni su ogromni. Ja sam letela u 'jedinicama' i 'trojkama', i videla sam veliki broj 'petica'. Ali nikad nešto ovako! U njih bi moglo da stane, ne znam tačno, možda pedeset ljudi! Kad bismo mi imali takve brodove, Pole... kad bismo mi imali takve brodove..."
<BR>&nbsp;&nbsp;&nbsp;&nbsp;&nbsp;"Kad bismo, kad bismo", zareža njen otac. "Kad bismo mi imali takve brodove, i kad bismo mogli da ih nateramo da idu tamo gde mi hoćemo, jeste, svet bi bio naš! Nadajmo se da će funkcionisati. Nadajmo se da će ma i jedan njen deo funkcionisati".
<BR>&nbsp;&nbsp;&nbsp;&nbsp;&nbsp;"Hoće, oče", zacvrkuta slatki glas iza naših leđa, i mi se okrenusmo i ugledasmo Žaninu, kako kolenom podupire crevo digestera i podiže uvis plastičnu bocu punu našeg najboljeg domaćeg, pravog recikliranog čistog alkohola od žita. "Čini mi se da ovo stvarno treba da se proslavi." Smešila se.
<BR>&nbsp;&nbsp;&nbsp;&nbsp;&nbsp;Lervi se pažljivo zagleda u nju, ali njen sistem samosavlađivanja je dobro funkcionisao, pa stoga samo reče: "Gle, to je dobra ideja, Žanina. Posluži nas."
<BR>&nbsp;&nbsp;&nbsp;&nbsp;&nbsp;Žanina je otpila malo kao prava dama i dodala bocu ocu. "Pomislila sam da biste ti i Lervi možda želeli da popijete po jednu pre spavanja", kazala je pošto se nakašljala... ona tek što je stekla pravo da pije žestoka pića na svoj četrnaesti rođendan, nije joj se baš uvek sviđalo, činila je to samo zato što je to povlastica odraslih.
<BR>&nbsp;&nbsp;&nbsp;&nbsp;&nbsp;"Dobra ideja", zaklima glavom Pejter. "Ja sam na nogama, čekaj da vidim, da, skoro dvadeset časova. Svima će nam biti potreban odmor kad budemo sleteli", dodao je, dodajući bocu mojoj ženi, koja sasu preko pedeset grama u svoje dobro izvežbano grlo i reče:
<BR>&nbsp;&nbsp;&nbsp;&nbsp;&nbsp;"Meni se još ne spava. Znate li šta bih ja radila? Pustila bih još jedanput traku Triše Bover."
<BR>&nbsp;&nbsp;&nbsp;&nbsp;&nbsp;"O, Bože, Lervi! Pa to smo već bog te pita koliko puta uradili!"
<BR>&nbsp;&nbsp;&nbsp;&nbsp;&nbsp;"Znam, Žanina. Ne moraš da gledaš ako nećeš, ali ja sam se stalno pitala da nije neki od onih brodova Trišin i... pa, eto, prosto hoću još jedanput da ga pogledam."
<BR>&nbsp;&nbsp;&nbsp;&nbsp;&nbsp;Žaninine usne se stanjiše, ali geni su bili snažni i njena samokontrola bila je isto toliko dobra kao i kod njene sestre kad je htela... to su kod svih nas ispitali pre nego što smo potpisali ugovor za ovu misiju. "Ja ću da otkucam", reče, i progura se do Verine tastature. Pejter zavrte glavom i povuče se u svoj odeljak, rastežući harmonika-vrata da bi se pregradio od ostalih, a mi se skupismo oko pulta. Pošto je to bilo na traci mogli smo da dobijemo i sliku i ton, i posle otprilike deset sekundi nešto zapucketa i mi ugledasmo sirotu, ljutitu Trišu Bover kako govori u aparat i izgovara svoje poslednje reči.
<BR>&nbsp;&nbsp;&nbsp;&nbsp;&nbsp;Tragedija je tragična jedno izvesno vreme, a mi smo se ove naslušali tokom tri i po godine. Redovno smo u izvesnim razmacima puštali ovu traku, i gledali scene koje je ona odabrala da snimi svojom ručnom kamerom. I gledali. I gledali, pojedinačne kadrove i uveličane fotografije, ne zato što smo smatrali da ćemo iz njih izvući više informacija nego ljudi iz Kapijine korporacije, mada se nikad ne zna. Prosto zato što smo hteli da se uverimo da je sve to vredno truda. Prava tragedija je bila u tome što Triša nije znala šta je pronašla.
<BR>&nbsp;&nbsp;&nbsp;&nbsp;&nbsp;"Ovo je Izveštaj o misiji nula-sedamdeset-četiri-de- devetnaest", počela je, prilično pouzdano. Njeno tužno, glupo lice čak je pokušavalo da se smeši. "Ja sam izgleda u nevolji. Naišla sam na nekakav artefakt koji su napravili Hičiji, pristala sam, i sad ne mogu da krenem odavde. Raketni motori lendera funkcionišu. Ali oni na glavnom brodu ne rade. A ja ne želim da ostanem ovde i umrem od gladi." Da umre od gladi! Kad su vrli stručnjaci pregledali Trišine snimke utvrdili su da je "artefakt" ... Fabrika UVKA... hrane koju ste tražili.
<BR>&nbsp;&nbsp;&nbsp;&nbsp;&nbsp;Ali da li je ona nešto vredela još se nije znalo pouzdano, a što se Triše tiče ona sigurno nije smatrala da jeste. Ono što je ona smatrala bilo je da će ona tu da umre, i to nizašta, čak neće stići da pokupi nagradu za svoju misiju. I onda je, na kraju, pokušala da se vrati u lenderu.
<BR>&nbsp;&nbsp;&nbsp;&nbsp;&nbsp;Ušla je u lender i upravila ga ka suncu, uključila motore, i uzela jednu pilulu. Uzela je mnogo pilula; sve što je imala. Onda je uključila zamrzivač na maksimalno hlađenje, ušla u njega i za sobom zatvorila vrata. "Odmrznite me kad me pronađete", rekla je, "i ne zaboravite moju novčanu nagradu."
<BR>&nbsp;&nbsp;&nbsp;&nbsp;&nbsp;Možda bi to neko i učinio. Kad bi je pronašao. Ako bi je pronašao. Što bi moglo da bude kroz otprilike deset hiljada godina. Dok je neko uopšte čuo njenu slabu radio-poruku, možda kod petstotog ponavljanja, za Trišu je bilo prekasno; nije odgovarala.
<BR>&nbsp;&nbsp;&nbsp;&nbsp;&nbsp;Vera je završila traku i tiho je vratila na mesto a ekran je potamneo. "Da je Triša bila pravi svemirski pilot umesto što je bila jedna od onih površnih istraživača na Kapiji... uskočiš u brod, i pritisneš dugme, i prepustiš brodu sve ostalo", kazala je Lervi, i to ne prvi put, "znala bi šta treba da radi. Iskoristila bi ono malo delta-V što je imala u lenderu za neutralisanje ugaone pokretne sile umesto što ju je upropastila usmeravajući ga tačno u jednom pravcu."
<BR>&nbsp;&nbsp;&nbsp;&nbsp;&nbsp;"Hvala pilotu-stručnjaku za raketoplane", rekoh ja, ne baš prvi put. "Znači mogla je da računa da će se naći među asteroidima mnogo ranije, je l' tako? Možda za samo šest do sedam hiljada godina."
<BR>&nbsp;&nbsp;&nbsp;&nbsp;&nbsp;Lervi je slegla ramenima. "Ja idem u krevet", kazala je, cedeći poslednje kapljice iz boce. "A ti, Pole?"
<BR>&nbsp;&nbsp;&nbsp;&nbsp;&nbsp;"Ah, daj mu malo mira, molim te", upade Žanina. "Ja sam htela da mi Pol pomogne da ponovim proceduru paljenja jonskih raketnih motora."
<BR>&nbsp;&nbsp;&nbsp;&nbsp;&nbsp;Kod Lervi se namah probudi osećaj opreza. "Jesi li sigurna da baš to hoćeš s njim da ponoviš? Nemoj da se duriš, Žanina. Znaš da si to već dosta puta dosad ponovila, a osim toga to je Polov posao."
<BR>&nbsp;&nbsp;&nbsp;&nbsp;&nbsp;"A šta ako Pol bude onesposobljen?", pitala je Žanina. "Otkuda znamo da neće da naiđe šašavi trenutak baš u tom času?"
<BR>&nbsp;&nbsp;&nbsp;&nbsp;&nbsp;To zaista niko nije mogao znati, i meni se sve činilo da i hoće. Ciklusi su se ponavljali otprilike na sto trideset dana, koji dan pre ili posle. A sad se bližio taj čas. Rekao sam: "U stvari, malo sam umoran, Žanina. Obećavam da ćemo to da uradimo sutra." Odnosno kad još jedan od ono dvoje bude budan u isto vreme... važno je bilo ne ostati nasamo sa Žaninom. Na brodu čija je ukupna kubatura bila velika kao soba u motelu, čudili biste se kako je teško srediti tako nešto. Ne teško. Praktično nemoguće.
<BR>&nbsp;&nbsp;&nbsp;&nbsp;&nbsp;U stvari, uopšte nisam bio umoran, i kad se Lervi smestila pored mene, i počela da diše tako tiho da se to ne bi moglo zvati hrkanjem, ali je ipak odavalo da spava, ja se dobro opružih, potpuno budan, preslišavajući se na čemu sve treba da budemo zahvalni Bogu. Bilo mi je potrebno da to činim bar jedanput dnevno. Kad sam imao šta da prebrojavam.
<BR>&nbsp;&nbsp;&nbsp;&nbsp;&nbsp;Ovog puta našao sam jedan dobar razlog. Četiri hiljade astronomskih jedinica i više, to je dalek put... i to u pravoj liniji, tj. kao kad vrana leti. Ili, bolje reći, kao što se kreću fotoni, jer, razume se, u ovom gotovo međuzvezdanom prostoru nema baš mnogo vrana. Recimo da je to pola triliona kilometara, ili tako nekako. A mi smo se kretali spiralnom putanjom, što će reći prešli dobar deo kružne putanje oko sunca pre nego što smo dovde stigli. Naša putanja nije bila 25 svetlosnih dana, nego pre 60. A čak i sa punom brzinom sve vreme, nismo išli ni približno brzinom svetlosti. Tri i po godine... i za sve to vreme razmišljali smo, bre, zamisli da neko nađe rešenje za Hiči-pogonski sistem pre nego što mi tamo stignemo? Nama to ne bi nimalo pomoglo. Prošlo bi znatno više od tri i po godine pre nego što bi oni stigli da urade sve što žele kad se to dogodi. A pogodite na kome mestu bi se na tom spisku nalazilo pitanje slanja nekog broda za nama?
<BR>&nbsp;&nbsp;&nbsp;&nbsp;&nbsp;Tako je svetla tačka koju sam otkrio i o kojoj sam mogao da razmišljam bilo to što ovo naše putovanje neće biti uzaludno, jer smo skoro stigli na cilj!
<BR>&nbsp;&nbsp;&nbsp;&nbsp;&nbsp;Preostalo je još samo da na taj svoj cilj privežemo velike jonske potisne rakete... da vidimo hoće li to da funkcioniše... krenemo polako natrag, gurajući tu stvar naniže ka Zemlji... i, nekako, da preživimo dok tamo ne stignemo. To će biti, recimo, oh, još četiri godine...
<BR>&nbsp;&nbsp;&nbsp;&nbsp;&nbsp;U mislima se vratih prijatnoj činjenici da smo bili skoro na cilju.
<BR>&nbsp;&nbsp;&nbsp;&nbsp;&nbsp;Ideja da se komete eksploatišu kao rudnici hrane nije bila nova, u svakom slučaju izneo ju je još Kraft Erike pedesetih godina dvadesetog veka, samo njegov predlog je bio da ih ljudi kolonizuju. To je imalo smisla. Donesite malo gvožđa i mikroorganizme... gvožđe da sagradite nastambe, mikroorganizme da pretvorite UVKA-klopu u bureke s mesom ili hamburgere... i možete beskonačno dugo da se hranite time što je oko vas. Jer od toga su napravljene komete. Malo prašine, nekoliko stena, i đavolski mnogo smrznutih gasova. A kojih gasova? Kiseonika. Azota. Vodonika. Ugljen dioksida. Vode. Metana. Amonijaka. Uvek ista četiri elementa. UVKA. Ugljenik, vodonik, kiseonik, azot, a zar nije to UVKA?
<BR>&nbsp;&nbsp;&nbsp;&nbsp;&nbsp;Nije tačno. Ono od čega su načinjene komete isto je ono od čega ste i vi načinjeni, a UVKA tj., C-H-O-N, znači "hrana".
<BR>&nbsp;&nbsp;&nbsp;&nbsp;&nbsp;Ortova maglina bila je sačinjena od miliona porcija klope merenih megatonima. Dole, na Zemlji, bilo je deset do dvanaeset milijardi gladnih ljudi koji su gledali u njenom pravcu i oblizivali se.
<BR>&nbsp;&nbsp;&nbsp;&nbsp;&nbsp;Dosta se raspravljalo o tome šta komete tu rade, u toj maglini. Još nije bilo sasvim jasno da li se one uopšte javljaju u skupinama. Opik je pre sto godina tvrdio da više od polovine kometa, koje su ikada viđene, spadaju u dobro definisane grupe, tako je rekao, kao i svi njegovi sledbenici posle njega. Vipl je rekao koješta, nema nijedne grupe koja se može definisati a koja sadrži više od tri komete. Isto to su rekli i njegovi sledbenici. Onda je došao Ort i pokušao da sve to razjasni. Po njegovoj zamisli postoji ovaj veliki omotač od kometa svuda oko celog sunčevog sistema, i s vremena na vreme sunce bi se mašilo i iščupalo jednu, i ona bi žurno grabeći stigla do perihelijuma. Tada bismo mi imali Halejevu kometu, ili onu za koju se smatralo da je Vitlejemska zvezda, ili tako nešto. Onda se pojavilo društvo koje je to dovelo u sumnju, pitajući zašto bi baš tako moralo da bude. Ispostavilo se da i ne može... ne može ako Ortova maglina podleže Maksvelovom zakonu raspodele. U stvari, ako pretpostavite da postoji normalna raspodela, onda morate da pretpostavite da Ortova maglina uopšte i ne postoji. Ne možete da dobijete opažene približno parabolične orbite od Ortove magline; tako je tvrdio R. A. Litlton. Ali onda je neko drugi rekao, u redu, ko kaže da raspodela ne može da bude ne-maksvelovska? I to je i dokazano. Sve je grudvasto. Skupine kometa, pa veliki prazni kosmički prostori gotovo bez i jedne.
<BR>&nbsp;&nbsp;&nbsp;&nbsp;&nbsp;I dok su Hičiji, bez sumnje, postavili svoju mašinu da pase na bogatim kometnim pašnjacima, kako je bilo pre mnogo stotina hiljada godina, sada se ona nalazila u nekakvoj kometnoj pustinji. Ako još radi, malo joj je šta preostalo za obradu. (Možda ih je sve već pojela?)
<BR>&nbsp;&nbsp;&nbsp;&nbsp;&nbsp;Zaspao sam pitajući se kakvog li je ukusa UVKA-hrana. Nije mogla biti mnogo gora od one koju smo mi jeli tri i po godine, što će reći same sebe reciklirane.
<BR>&nbsp;&nbsp;&nbsp;&nbsp;&nbsp;Dan 1285. Žanina me je danas gotovo navukla. Igrao sam šah sa Verom, svi su spavali, hvala bogu, kad se njene ruke nađoše oko mojih slušalica i prekriše mi oči. "Prestani, Žanina", rekao sam. Kad sam se okrenuo, ona se bila napućila.
<BR>&nbsp;&nbsp;&nbsp;&nbsp;&nbsp;"Samo sam htela da upotrebim Veru", kazala je.
<BR>&nbsp;&nbsp;&nbsp;&nbsp;&nbsp;"Za šta? Opet neko vrelo ljubavno pismo za jednu od tvojih filmskih zvezda?"
<BR>&nbsp;&nbsp;&nbsp;&nbsp;&nbsp;"Ti sa mnom postupaš kao sa detetom", rekla je. Začudo, bila je lepo obučena; lice joj je blistalo, kosa je bila vlažna i puštena niz vrat. Izgledala je kao uzorna ozbiljna mlada tinejdžerka. "Ja sam, u stvari, htela", reče, "da sa Verom ponovim podatke o slaganju potisnih motora. Pošto ti nećeš da mi pomogneš."
<BR>&nbsp;&nbsp;&nbsp;&nbsp;&nbsp;Jedan od razloga što je Žanina pošla sa nama na put bio je taj što je ona bila bistra... svi smo bili bistri; morali smo biti da bismo bili primljeni za ovu misiju. A jedna od stvari u kojima je ona bila bistra bila je kad treba mene da obrlati. "U redu", rekao sam, "ti si u pravu, šta da kažem? Vera? Prekini ovu partiju i daj nam program za obezbeđivanje propulzije za Fabriku hrane."
<BR>&nbsp;&nbsp;&nbsp;&nbsp;&nbsp;"Svakako", reče ona... "Pole." I šahovske table nestade, a na njenom mestu ona sastavi hologram Fabrike hrane. Pojedinosti je bila ažurirala na osnovu teleskopskih snimaka koje smo dobili, i tako je bila prikazana u celosti sa svojim oblakom prašine i prljavom grudvom snega prilepljenom s jedne strane. "Obriši oblak, Vera", naredio sam, i mrlja nestade a Fabrika hrane se ukaza kao na tehničkom crtežu. "U redu, Žanina. Šta treba prvo uraditi?"
<BR>&nbsp;&nbsp;&nbsp;&nbsp;&nbsp;"Prvo pristajemo", reče ona spremno. "Nadamo se da se faksimil lendera slaže, i mi ga pripajamo. Ako ne možemo da pristanemo prikopčavamo se spojnicama za neku tačku na površini; na bilo koji od ova dva načina naš brod postaje fiksiran deo strukture, i tako možemo da upotrebimo naš potisak za kontrolu položaja."
<BR>&nbsp;&nbsp;&nbsp;&nbsp;&nbsp;"Dalje?"
<BR>&nbsp;&nbsp;&nbsp;&nbsp;&nbsp;"Svi zajedno skidamo potisnu raketu broj jedan i pričvršćujemo je uz zadnji deo fabrike... ovde." Ona pokaza to mesto na hologramu. "Pričvršćujemo ga uz bok broda ovde, i čim je na mestu, aktiviramo ga".
<BR>&nbsp;&nbsp;&nbsp;&nbsp;&nbsp;"Navođenje?"
<BR>&nbsp;&nbsp;&nbsp;&nbsp;&nbsp;"Vera će nam dati koordinate... opa, izvini, Pole." Izgubila je ravnotežu uz mene i Veru, pa se uhvatila za moje rame da bi se ispravila. Ruka joj ostade u tom položaju. "Onda ponavljamo isti proces sa ostalih pet. Kad smo aktivirali svih šest imamo delta-V dva metra u sekundi, koja potiče od 239Pu generatora. Zatim počinjemo da razastiremo amalgamsku oplatu..."
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Oh, naravno, izvršimo pregled svih kablova za vezivanje broda da bismo proverili da li čvrsto stoje uprkos potiskivanju, kao prvo; ja ovo uzimam kao gotovu stvar. Zatim prelazimo na sunčevu energiju, i kad smo sve razastrli stigli smo možda do dva metra i četvrt..."
<BR>&nbsp;&nbsp;&nbsp;&nbsp;&nbsp;"U početku, Žanina. Što se više približavamo, to primamo sve veću količinu energije. U redu. Sada da vidimo tehnička sredstva. Pripajamo naš brod uz trup broda od Hiči-metala; kako to radimo?"
<BR>&nbsp;&nbsp;&nbsp;&nbsp;&nbsp;I ona mi je ispričala, i nastavila posle toga da priča; i boga mi, sve je znala. Jedino što je njena ruka na mom ramenu prešla na njenu ruku ispod moje ruke, pa se kretala preko mojih grudi, pa počela da luta; a za sve to vreme davala mi je tačne podatke za hladno zavarivanje i za kolimaciju potrebnu za potisne motore, sa ozbiljnim i zadubljenim izrazom lica, dok me je njena ruka milovala po trbuhu. Četrnaest godina. Ali nije izgledala kao da joj je četrnaest, niti se osećala kao da joj je četrnaest, niti je mirisala kao da joj je četrnaest... bio je to Lervin "Šanel" od koga je preostalo još samo nekoliko grama. Spasla me je Vera; što je bilo dobro, kad se sve uzme u obzir, jer ja sam već bio počeo da gubim želju za spasenjem. Hologram se zaustavio dok je Žanina dodavala potporanj za jedan potisni motor, i Vera je kazala: "Radna poruka. Hoćete da vam je pročitam... Pole?"
<BR>&nbsp;&nbsp;&nbsp;&nbsp;&nbsp;"Izvoli." Žanina polako skloni ruku dok je hologram iščezavao, a na ekranu se pojavila poruka:
<BR>
<BR>&nbsp;&nbsp;&nbsp;&nbsp;&nbsp;"Zamoljeni smo da vas zamolimo za jednu uslugu. Sledeće izbijanje sindroma koji se javlja svakih 130 dana prema procenama dogodiće se tokom sledeća dva meseca. Ministarstvo zdravlja, obrazovanja i blagostanja smatra da će iscrpan izveštaj svih vas u kome biste opisali Fabriku hrane i podvukli kako je sve u najboljem redu i kako je sve to važno u znatnoj meri smanjiti napetost i moguće štete. Upravljajte se prema priloženom scenariju. Dostavite saglasnost najhitnije kako bismo mogli da snimimo na traku i najavimo emitovanje u udarno vreme."
<BR>
<BR>&nbsp;&nbsp;&nbsp;&nbsp;&nbsp;"Da li hoćete da vam dam scenario?" upitala je Vera.
<BR>&nbsp;&nbsp;&nbsp;&nbsp;&nbsp;"Da... otkucano", dodao sam.
<BR>&nbsp;&nbsp;&nbsp;&nbsp;&nbsp;"Razumem... Pole." Ekran je sad bio prazan i ona poče s izbacivanjem otkucanih stranica. Pokupio sam ih da pročitam a Žaninu sam poslao da probudi svoju sestru i oca. Nije se protivila. Volela je da snima televizijske filmove za ljude u zavičaju, što je uvek značilo da će hrabra mlada astronautkinja dobiti od slavnih obožavalaca poštu.
<BR>&nbsp;&nbsp;&nbsp;&nbsp;&nbsp;Scenario je bio tačno onakav kakav biste i očekivali. Programirao sam Veru tako da nam prikaže tekst red po red, pa smo ga tako mogli pročitati za deset minuta. Ali do toga nije došlo. Žanina je tražila da joj sestra napravi frizuru, a čak i Lervi je rešila da mora da se našminka dok je Pejter hteo da mu neko dotera bradu. I to ja. I tako, sve u svemu, uzimajući u obzir četiri probe, skrckali smo šest sati, ne računajući jednomesečnu potrošnju energije na TV program. Skupili smo se svi ispred kamere, u pravoj porodičnoj atmosferi i kao ozbiljno predani poslu, pa smo objašnjavali šta ćemo sve da radimo i to slušaocima koji će ovu emisiju videti tek kroz mesec dana kad mi već budemo tamo. Ali ako će to da im bude od neke koristi, vredelo je. Mi smo preživeli osam ili devet napada te groznice na svakih 130 dana otkako smo uzleteli sa Zemlje. Svaki put je sindrom bio drukčiji, satirijaza ili depresija, letargija ili lakomislena veselost. Ja sam se jedanput zadesio napolju kad se to dogodilo... tako se i izlomio veliki teleskop... i moji izgledi da se uopšte vratim na brod bili su otprilike fifti-fifti. A meni je bilo svejedno. Imao sam halucinacije i osećao usamljenost i ljutnju, gonila su me majmunolika stvorenja i želeo sam da umrem. A dole na Zemlji, gde živi više milijardi ljudi gotovo svako biva pogođen u manjoj ili većoj meri, na ovaj ili onaj način, svaki put kad naiđe nastane pravi pakao. Pojavila se još pre deset godina... pre osam je prvi put okarakterisana kao recidivirajuće zlo... a niko nije znao odakle potiče.
<BR>&nbsp;&nbsp;&nbsp;&nbsp;&nbsp;Ali svi su želeli da prestane.
<BR>&nbsp;&nbsp;&nbsp;&nbsp;&nbsp;Dan 1288. Dan sletanja! Pejter je bio za komandnim pultom, nije imao poverenja u Veru u nečem ovako važnom, dok se Lervi progurala iznad njegove glave da obustavi korekcije kursa. Gotovo smo se bili zaustavili upravo ispred tankog oblaka sastavljenog od čestica i gasa, najviše na jedan kilometar od same Fabrike hrane.
<BR>&nbsp;&nbsp;&nbsp;&nbsp;&nbsp;Sa mesta gde smo sedeli Žanina i ja u svojim skafanderima, bilo je teško razaznati šta se dešava napolju. Pored Pejterove glave i Lervinih razmahanih ruku uhvatili smo pogledom ogromnu staru mašinu, ali samo toliko. Svetlucanje plavičastog metala, i s vremena na vreme pristanišno mesto ili obrise jednog od starih svemirskih brodova...
<BR>&nbsp;&nbsp;&nbsp;&nbsp;&nbsp;"Do sto đavola! Ja se udaljavam!"
<BR>&nbsp;&nbsp;&nbsp;&nbsp;&nbsp;"Ne udaljavaš se, Pejter. Ova prokleta naprava ima malo ubrzanje!"
<BR>&nbsp;&nbsp;&nbsp;&nbsp;&nbsp;... i možda koju zvezdu. Skafander nam, u stvari, nije ni bio potreban; Pejter nas je lagano gurkao kao morske meduze u ribnjaku. Ja sam hteo da zapitam odakle potiče ubrzanje, odnosno zašto ga ima; ali dva pilota su bila zauzeta poslom, a osim toga pretpostavljam da nisu znali odgovor.
<BR>&nbsp;&nbsp;&nbsp;&nbsp;&nbsp;"Sad će biti dobro. Kreni ka onom pristanišnom mestu u sredini, srednji red od ova tri."
<BR>&nbsp;&nbsp;&nbsp;&nbsp;&nbsp;"Zašto baš tu?"
<BR>&nbsp;&nbsp;&nbsp;&nbsp;&nbsp;"A zašto da ne? Zato što ja tako kažem!"
<BR>&nbsp;&nbsp;&nbsp;&nbsp;&nbsp;Minut-dva smo se smeštali u udubljenje, pa se ponovo zaustavili, poravnali i uzglobili. Kapsula Hičija na prednjem delu tačno je odgovarala prastarom pristanišnom udubljenju.
<BR>&nbsp;&nbsp;&nbsp;&nbsp;&nbsp;Lervi ispruži ruku i isključi motore, i mi se zgledasmo. Stigli smo.
<BR>&nbsp;&nbsp;&nbsp;&nbsp;&nbsp;Odnosno, drugim rečima, stigli smo na pola puta. Pola puta do kuće.
<BR>&nbsp;&nbsp;&nbsp;&nbsp;&nbsp;Dan 1290. Nije nas iznenadilo što su Hičiji udisali vazduh u kome i mi možemo da preživimo. Iznenadilo nas je to što ga je ovde bilo, posle svih onih desetina ili stotina hiljada godina koje su prošle otkako ga je iko udisao. A to nije bilo jedino iznenađenje. Druga su došla kasnije, jezovitija i gora.
<BR>&nbsp;&nbsp;&nbsp;&nbsp;&nbsp;Ne samo da se vazduh sačuvao. Sačuvao se čitav brod... i to u ispravnom stanju! Shvatili smo to čim smo ušli unutra a sampleri nam pokazali da možemo da skinemo kacige. Zidovi od plavičastog metala koji je svetlucao bili su topli pri dodiru, i moglo se osetiti slabo, postojano vibriranje. Temperatura je bila oko dvanaest stepeni... sveže, ali ne gore nego u nekim kućama na Zemlji u kojima sam bio. Hoćete li da pogađate koje su bile prve reči koje su ljudska bića izgovorila u Fabrici hrane? Izgovorio ih je Pejter:
<BR>&nbsp;&nbsp;&nbsp;&nbsp;&nbsp;"Deset miliona dolara! Isuse! možda čak i sto!"
<BR>&nbsp;&nbsp;&nbsp;&nbsp;&nbsp;A da on to nije rekao, neko drugi od nas bi. Naše premije biće astronomske. U Trišinom izveštaju se ne kaže da li je Fabrika hrane još upotrebljiva ili nije... jer koliko znamo, ona je mogla biti rashodovana starudija, u kojoj nema ničega što bi bilo vredno pažnje. Međutim, pred nama je bio jedan kompletan, veliki artefakt Hičija, u ispravnom stanju! Jednom reči, takav da se ništa s njim nije moglo uporediti. Tuneli na Veneri, stari svemirski brodovi, čak i sama Kapija brižljivo su bili ispražnjeni u potpunosti pre pola miliona godina. A ovde ima i nameštaja Ovde je toplo, oseća se da ima života, pogodno je za život, natopljeno slabom mikrotalasnom radijacijom, živo. Uopšte nije izgledalo ni tako staro.
<BR>&nbsp;&nbsp;&nbsp;&nbsp;&nbsp;Nismo imali mogućnosti da mnogo pretražujemo; što pre uspemo da pokrenemo ovu spravu u pravcu Zemlje, to ćemo pre doći do željenih para. Dali smo sebi jedan sat da prošvrljamo unaokolo dišući pravi vazduh, zavirujući u odaje pune velikih predmeta od sivog i plavog metala, šuljali se hodnicima, jeli usput dok smo cunjali, obaveštavajući se uzajamno preko džepnih predajnika (priključenih preko Vere za uređaje na Zemlji) o tome šta smo pronašli. Zatim na posao. Obukli smo ponovo svoje skafandere i počeli operaciju uklanjanja bočnih nosača.
<BR>&nbsp;&nbsp;&nbsp;&nbsp;&nbsp;I tada smo naišli na prve teškoće.
<BR>&nbsp;&nbsp;&nbsp;&nbsp;&nbsp;Fabrika hrane nije se slobodno kretala po orbiti. Imala je ubrzanje. Nekakva potisna sila ju je terala. Ne velika, manja od jednog procenta gravitacione sile.
<BR>&nbsp;&nbsp;&nbsp;&nbsp;&nbsp;Ali svaki deo električnog raketnog sistema težio je više od deset tona.
<BR>&nbsp;&nbsp;&nbsp;&nbsp;&nbsp;Čak i uz jedan procenat na ovu težinu, to je značilo više od sto kilograma težine, ne računajući deset tona težine usled inercije. Kad smo počeli da skidamo prvi, on se otrgnuo na jednom kraju i počeo da propada. Pejter se našao uz njega i uhvatio ga, ali je bio toliko težak da nije mogao dugo da ga drži; ja se prebacih tamo i zgrabih bočni nosač jednom rukom, i tako smo uspeli da ga zadržimo na mestu dok Žanina nije preko njega svezala uže.
<BR>&nbsp;&nbsp;&nbsp;&nbsp;&nbsp;Onda smo se vratili na brod da razmislimo šta ćemo.
<BR>&nbsp;&nbsp;&nbsp;&nbsp;&nbsp;Već smo bili iscrpeni. Posle više od tri godine provedene u zatvorenom prostoru, nismo bili sviknuti na težak rad. Verin aparat za bio-testiranje pokazivao je da su se u nama, usled zamora nagomilali otrovi. Neko vreme smo se koškali i prepirali, zatim su Pejter i Lervi otišli na spavanje a Žanina i ja smo smišljali kako da namestimo užad na takav način da prvo obezbedimo svaki nosač pre nego što ga otkačimo i obavijemo oko Fabrike hrane pomoću tri dugačka kabla, omotana manjim kablovima za pridržavanje kako ne bi udario u trup broda s one druge strane i polupao se u paramparčad. Izračunali smo da nam treba deset sati da namestimo jedan raketni motor. U stvari, bilo nam je za prvi potrebno tri dana. Kad smo ga privezali osećali smo se kao ukrućene, unezverene olupine, srca su nam tukla, mišići ludo boleli. Onda smo otišli da se dobro ispavamo i nekoliko sati smo bazali po unutrašnjosti Fabrike hrane pre nego što smo učvrstili raketni motor tako da može da se aktivira. Pejter je od svih bio najpreduzimljiviji; prokrstario je kroz pola tuceta hodnika, sve dokle se moglo stići. "Svi hodnici su slepi", obavestio nas je po povratku. "Izgleda da možemo da obiđemo samo deseti deo objekta... sem ako ne probijemo rupe u zidovima."
<BR>&nbsp;&nbsp;&nbsp;&nbsp;&nbsp;"Ne sad", rekao sam ja.
<BR>&nbsp;&nbsp;&nbsp;&nbsp;&nbsp;"Ne, nikada!" izjavila je Lervi odsečno. "Mi ćemo samo da odvučemo do kuće ovu stvar. Ko bude hteo da je seče na parčiće, moći će to da učini tek pošto dobijemo pare!" Ona protrlja dvoglavi mišić, ruku prekrštenih preko grudi, i dodade sa žaljenjem: "A mogli bismo baš da počnemo i da pričvršćujemo raketni motor."
<BR>&nbsp;&nbsp;&nbsp;&nbsp;&nbsp;Za to su nam bila potrebna još dva dana, ali na kraju smo ga namestili. Sredstvo za zavarivanje, koje su nam dali da spojimo čelik sa Hiči-metalom, bilo je, u stvari, dobro. Koliko smo mogli da utvrdimo pomoću statičke provere zavareno mesto je bilo čvrsto. Vratili smo se na brod i dali nalog Veri da obezbedi desetoprocentni potisak.
<BR>&nbsp;&nbsp;&nbsp;&nbsp;&nbsp;Istog trenutka osetili smo lagano trzanje u stranu. Znači, dobro je. Razvukosmo svi usta u širok osmeh, ja se maših u moju ličnu torbu i izvadih flašu dobrog šampanjca koju sam čuvao za ovu priliku.
<BR>&nbsp;&nbsp;&nbsp;&nbsp;&nbsp;Još jedan trzaj.
<BR>&nbsp;&nbsp;&nbsp;&nbsp;&nbsp;Kvrc, kvrc, kvrc, kvrc... jedan po jedan naši osmesi iščezoše. Trebalo je da se oseti samo jedan trzaj usled ubrzanja.
<BR>&nbsp;&nbsp;&nbsp;&nbsp;&nbsp;Lervi priskoči kontrolnoj tabli. "Vera! Daj obaveštenje o delta-V!"
<BR>&nbsp;&nbsp;&nbsp;&nbsp;&nbsp;Na osvetljenom ekranu pojavio se dijagram sa obeleženim silnicama: Fabrika hrane bila je u sredini, strelice na silnicama pokazivale su dva smera. Jedan je poticao od našeg potisnog motora, koji je kao što treba vršio pritisak na trup broda. Drugi nije.
<BR>&nbsp;&nbsp;&nbsp;&nbsp;&nbsp;"Sada dodatna potisna sila deluje na kurs... Lervi", obavestila je Vera. "Vektorski produkt sada je isti po veličini i pravcu kao prethodna delta-V."
<BR>&nbsp;&nbsp;&nbsp;&nbsp;&nbsp;Naš raketni motor potiskivao je Fabriku hrane. Ali to nije mnogo vredelo. Fabrika je uzvraćala potisak.
<BR>&nbsp;&nbsp;&nbsp;&nbsp;&nbsp;Dan 1298. I tako smo uradili ono što smo očigledno morali da uradimo. Sve živo smo isključili i zavrištali za pomoć.
<BR>&nbsp;&nbsp;&nbsp;&nbsp;&nbsp;Spavali smo, i jeli, i lunjali unaokolo po Fabrici kako nam se činilo čitavu večnost, i priželjkivali da nema tih 25 dana zakašnjenja. Vera nije bila od velike pomoći. "Pošaljite kompletne telemetrijske podatke", kazala je, i
<BR>&nbsp;&nbsp;&nbsp;&nbsp;&nbsp;"Čekajte dalja uputstva." To smo već i činili.
<BR>&nbsp;&nbsp;&nbsp;&nbsp;&nbsp;Dan-dva posle toga, ja ipak izvadih onu bocu šampanjca, i mi je ispraznismo. Pri 0,01 G karbonizacija je nadjačavala silu teže, pa sam ja, u stvari, morao da držim palac na grliću, a dlanom da prekrivam svaku čašu kako bih nekako uštrcao raspršene kapljice šampanjca. Ali, nekako smo nazdravili.
<BR>&nbsp;&nbsp;&nbsp;&nbsp;&nbsp;"Nije tako loše", rekao je Pejter, pošto je glasno posrkao svoje vino. "Imamo barem svako po par miliona".
<BR>&nbsp;&nbsp;&nbsp;&nbsp;&nbsp;"Ako uopšte doživimo da ih naplatimo", odreza Žanina.
<BR>&nbsp;&nbsp;&nbsp;&nbsp;&nbsp;"Ne budi takav pesimista, Žanina. Znali smo kad smo krenuli da ova misija može da ispadne ćorak." I tako je i ispala; brod je bio projektovan tako da smo mogli da krenemo natrag koristeći naše osnovno gorivo, a zatim da postavimo potiskivače sa fotonskim gorivom i da stignemo kući... kroz otprilike četiri godine.
<BR>&nbsp;&nbsp;&nbsp;&nbsp;&nbsp;"A šta onda, Lervi? Ja ću biti osamnaestogodišnja devica! I od mene neće biti ništa."
<BR>&nbsp;&nbsp;&nbsp;&nbsp;&nbsp;"O, bože, Žanina, idi malo da istražuješ okolo, molim te. Smuči mi se kad te vidim."
<BR>&nbsp;&nbsp;&nbsp;&nbsp;&nbsp;I nama ostalima smučilo se da se uzajamno gledamo. Sad smo bili više siti jedni drugih, i manje trpeljivi, nego na celom putu dovde u skučenom prostoru broda. Sad, kad smo imali više prostora i mogućnosti da se udaljimo jedni od drugih čak četvrt kilometra u dužinu, ujedali smo se uzajamno više nego ikada. Otprilike svakih dvadeset sati Verin mali, glupi mozak odmucao bi nam neke dodatne programe i saopštio poneki novi eksperiment koji treba obaviti: pokušajte potisak sa jednoprocentnom snagom, sa trideset procenata, čak pod punom snagom. I mi bismo se opet skupljali i oblačili i obavljali pokuse. Ali ništa se nije menjalo. Bez obzira koliko smo gurali Fabriku hrane senzorni instrumenti artefakta bi to opazili i uzvraćali guranje potpuno istom snagom i to tačno u onom smeru potrebnom da održe svoje postojano ubrzanje na putu ka cilju koji je samo njemu poznat. Jedina korisna stvar koju smo čuli od Vere bila je sledeća teorija: fabrika je iscrpla kometu koju je eksploatisala i sad se kreće u pravcu neke druge komete. Ali to je bilo zanimljivo samo kao umovanje. Praktično gledano nije moglo ništa da nam pomogne. I tako smo lutali unaokolo, uglavnom svako za sebe, unoseći kamere u svaku odaju i u svaki hodnik do koga smo mogli da dospemo. Ono što smo mi videli i one su videle, a ono što su one videle prenošeno je na vremenski izdeljenoj frekvenciji na Zemlju, a sve zajedno nije bilo od neke pomoći.
<BR>&nbsp;&nbsp;&nbsp;&nbsp;&nbsp;Prilično lako smo utvrdili na kom mestu je Triša Bover ušla u Fabriku... Pejter ga je otkrio, i sve nas je pozvao da vidimo, i mi smo se ćuteći sakupili da pogledamo ostatke jednog davno istrunulog ručka, skinute hula-hop čarape i zapise naškrabane po zidovima:
<BR>
<BR>&nbsp;&nbsp;&nbsp;&nbsp;&nbsp;OVDE BILA TRIŠA BOVER
<BR>&nbsp;&nbsp;&nbsp;&nbsp;&nbsp;i
<BR>&nbsp;&nbsp;&nbsp;&nbsp;&nbsp;NEKA MI BOG BUDE NA POMOĆI
<BR>
<BR>&nbsp;&nbsp;&nbsp;&nbsp;&nbsp;"Možda Bog hoće", rekla je Lervi malo posle, "inače ne vidim ko bi drugi mogao."
<BR>&nbsp;&nbsp;&nbsp;&nbsp;&nbsp;"Mora biti da je ona ovde bila duže nego što sam ja mislio", reče Pejter. "U nekim od ovih odaja ima svakojakih otpadaka."
<BR>&nbsp;&nbsp;&nbsp;&nbsp;&nbsp;"Kakvih otpadaka?"
<BR>&nbsp;&nbsp;&nbsp;&nbsp;&nbsp;"Stara pokvarena hrana, uglavnom. Tamo dole prema pristanišnoj zoni, znaš gde su one svetiljke?" Znao sam, pa smo Žanina i ja otišli da pogledamo. Njena je ideja bila da pođe da mi pravi društvo, a ja tom idejom u početku nisam bio oduševljen. Ali valjda zbog temperature koja je iznosila 12 stepeni Celzijusa i činjenice da nigde nije bilo ničega nalik na krevet, njena zainteresovanost je opala, ili je možda bila suviše potištena i razočarana da bi njena ambicija da izgubi nevinost došla do izražaja. Bačenu hranu smo vrlo lako pronašli. Meni nije ličila na porcije koje smo dobijali na Kapiji. Izgleda da se nalazila u paketima; nekoliko ih je ostalo neotvoreno, tri oveća, veličine kriške hleba, bila su zavijena u nešto jasno crvene boje... pod rukom nalik na svilu. Dva manja, jedan zelen, jedan iste crvene boje kao oni drugi ali sa roze tačkicama. Otvorismo jedan za probu. Zaudarao je na pokvarenu ribu i očigledno više nije bio za jelo. Ali nekad je bio.
<BR>&nbsp;&nbsp;&nbsp;&nbsp;&nbsp;Ostavio sam Žaninu na tom mestu i vratio se da nađem ostale. Otvorili su mali zeleni paket. Nije mirisao na pokvareno, ali je bio tvrd kao kamen. Pejter ga je omirisao, pa onda liznuo, pa onda odvalio mrvu udarivši ga o zid i sažvakao je pažljivo. "Nema nikakav ukus", objavio je, i onda nas je pogledao, uplašeno, a zatim se nasmejao. "Čekajte da padnem mrtav? Kad ga malo sažvaćete, smekša. Kao bajati krekeri, recimo."
<BR>&nbsp;&nbsp;&nbsp;&nbsp;&nbsp;Lervi se namršti. "Ukoliko je to stvarno bila hrana..." stala je da razmisli. "Ukoliko je to stvarno bila hrana, i Triša je ostavila ovde, onda zašto ona nije ostala ovde? Odnosno zašto je nije pomenula?"
<BR>&nbsp;&nbsp;&nbsp;&nbsp;&nbsp;"Bila je izbezumljena od straha", natuknuo sam.
<BR>&nbsp;&nbsp;&nbsp;&nbsp;&nbsp;"Sigurno da je bila. Ali uspela je da snimi izveštaj. Nije ni rečju pomenula hranu. Stručnjaci sa Kapije su ovo proglasili za Fabriku hrane, je l' tako? A oni su to zaključili samo na osnovu jedne takve havarisane, pronađene u blizini Filisinog sveta."
<BR>&nbsp;&nbsp;&nbsp;&nbsp;&nbsp;"Možda je prosto zaboravila."
<BR>&nbsp;&nbsp;&nbsp;&nbsp;&nbsp;"Ne verujem da je zaboravila", reče Lervi polako, ali više o tome nije govorila. Nije ni imalo šta da se kaže. Tokom sledeća dva-tri dana nismo mnogo odlazili u solo-istraživanja.
<BR>&nbsp;&nbsp;&nbsp;&nbsp;&nbsp;Dan 1311. Vera je ćuteći primila obaveštenje o paketima s hranom. Malo kasnije objavila je uputstvo da sadržina paketa treba da se podvrgne biološkoj i hemijskoj analizi. To smo mi već i sami učinili, a ukoliko je ona došla do nekih zaključaka, nije ih saopštila.
<BR>&nbsp;&nbsp;&nbsp;&nbsp;&nbsp;Nismo ni mi, što se toga tiče. U prilikama kad smo svi bili budni i na okupu, najviše smo razgovarali o tome šta ćemo da radimo ako oni iz baze ne budu u stanju da smisle na koji način bismo pokrenuli Fabriku hrane. Vera je već iznela predlog da postavimo i ostalih pet bočnih nosača, sve ih odjedanput uključimo na maksimalnu jačinu da vidimo da li će Fabrika biti u stanju da nadjača šest potisnih raketa. Verini predlozi nisu bili naređenja, ali Lervi je izrazila mišljenje svih nas kad je kazala: "Ako ih uključimo na maksimalnu jačinu i oni ne budu uspeli, sledeći korak je da ih prebacimo na rad punim kapacitetom. I onda bi se oni mogli oštetiti. I mi bismo se mogli naći u škripcu."
<BR>&nbsp;&nbsp;&nbsp;&nbsp;&nbsp;"Šta ćemo da radimo ako sa Zemlje poruče da je to naređenje?" upitao sam ja.
<BR>&nbsp;&nbsp;&nbsp;&nbsp;&nbsp;Pejter upade u razgovor. "Cenjkaćemo se", reče on klimajući mudro glavom. "Ako hoće da se izložimo nekoj novoj opasnosti, onda neka nam za to posebno plate."
<BR>&nbsp;&nbsp;&nbsp;&nbsp;&nbsp;"Hoćeš li ti da se cenjkaš, tata?"
<BR>&nbsp;&nbsp;&nbsp;&nbsp;&nbsp;"Nego šta ću. I slušajte me. Pretpostavimo da ovo ne funkcioniše. Pretpostavimo da moramo da se vratimo. Znate šta ćemo onda da uradimo?" Opet zaklima glavom. "Nakrcaćemo u brod sve što možemo da ponesemo. Naći ćemo male spravice koje mogu da se izvade, znate? Možda ćemo proveriti da li rade. Natrpaćemo u taj brod sve što može da stane, a bacićemo sve bez čega možemo. Ostavićemo većinu bočnih nosača ovde a prikačićemo neke od velikih mašina sa spoljne strane, je li? Možda ćemo se vratiti, o Bože, ne znam tačno, sa jož dvadeset, trideset miliona dolara u artefaktima."
<BR>&nbsp;&nbsp;&nbsp;&nbsp;&nbsp;"Kao što su, na primer, molitvene lepeze!" uzviknu Žanina, zapljeskavši rukama. Bilo ih je na gomile u onoj sobi u kojoj je Pejter pronašao hranu. Bilo je tamo i drugih stvari, nekakav ležaj od mrežastog metala, predmeti u obliku lala koji su izgledali kao svećnjaci po zidovima. Ali molitvenih lepeza, na stotine. Po mojoj brzoj proceni, po hiljadu dolara jedna, pa tamo je bilo samo u toj sobi molitvenih lepeza za pola miliona dolara, ustupljenih radnjama za prodaju retkosti u Čikagu, Rimu... ako doživimo da im ih ustupimo. Ne računajući sve ostale stvari koje su mi pale na pamet, a koje sam pobrojavao u glavi. I ne samo ja.
<BR>&nbsp;&nbsp;&nbsp;&nbsp;&nbsp;"Molitvene lepeze su najmanje od onoga što vredi", reče Lervi zamišljeno. "Ali to nije u našem ugovoru, tata."
<BR>&nbsp;&nbsp;&nbsp;&nbsp;&nbsp;"Ugovoru! Pa onda šta će da urade sa nama, da nas streljaju? Prevare? Pošto smo potrošili osam godina svog života? Ne. Daće nam premije."
<BR>&nbsp;&nbsp;&nbsp;&nbsp;&nbsp;Što smo više o tome razmišljali, sve nam je bolje izgledalo. Ja sam otišao na spavanje razmišljajući koje bi se drangulije i šta-ti-ja-tamo-znam-šta što sam video moglo poneti kući, koje su među njima najvrednije, i prvi put otkako smo isprobali potisne rakete imao sam prijatne snove.
<BR>&nbsp;&nbsp;&nbsp;&nbsp;&nbsp;Ja nekako sedoh uspravno i pogledah unaokolo. Nije mi govorila na uvo; to se čuo moj radio. Lervi je ležala budna pored mene, a Pejter se žurno stvorio pored nas iza nekog ćoška; isto se čulo i preko njihovih radija. Ja sam rekao, "Čujemo te, Žanina. Šta..."
<BR>&nbsp;&nbsp;&nbsp;&nbsp;&nbsp;"Ćutite!" začuo se šapat, šištav kao da su joj usne bile priljubljene uz mikrofon. "Ne odgovarajte ništa, samo slušajte. Ovde ima nekoga."
<BR>&nbsp;&nbsp;&nbsp;&nbsp;&nbsp;Mi se zagledasmo. Lervi prošaputa, "Gde si ti?"
<BR>&nbsp;&nbsp;&nbsp;&nbsp;&nbsp;"Rekla sam da ćutite! Ja sam sasvim na drugom kraju pristanišne zone, je l' znate? Tamo gde smo našli hranu. Tražila sam šta bismo još mogli da ponesemo kući, kao što je tata rekao, samo... ovaj, ugledala sam nešto na podu. Nalik na jabuku, samo što nije bila jabuka... crvenkasto-mrko spolja, a zeleno unutra, i sa mirisom... ne znam sa kakvim mirisom. Kao jagoda. I nije uopšte bilo sto hiljada godina staro. Bilo je sveže. I začula sam... čekaj malo."
<BR>&nbsp;&nbsp;&nbsp;&nbsp;&nbsp;Nismo se usudili da nešto kažemo, samo smo za trenutak slušali kako diše. Kad je ponovo progovorila njen šapat je bio prestrašen. "Dolazi ovamo. Sad je između mene i vas, ja sam u klopci. Ja... mislim da je to Hiči, i sad će da..."
<BR>&nbsp;&nbsp;&nbsp;&nbsp;&nbsp;Glas joj se prekinuo. Čuli smo samo kako dahće; zatim, glasno: "Ne prilazi bliže!"
<BR>&nbsp;&nbsp;&nbsp;&nbsp;&nbsp;Meni je ovo bilo dosta. "Hajdemo", rekao sam i iskočio u hodnik. Pejter i Lervi su me sledili u stopu dok smo žurno, u nekakvim skokovima, grabili kroz tunel plavih zidova. Kad smo stigli blizu dokova, zaustavili smo se, osvrćući se neodlučno.
<BR>&nbsp;&nbsp;&nbsp;&nbsp;&nbsp;Pre nego što smo odlučili u kom pravcu da krenemo, začuo se ponovo Žaninin glas. Niti šapat niti užasnut krik. "On... on je stao kad sam mu kazala", rekla je s nevericom. "Mislim da nije Hiči. Meni izgleda sasvim kao obična osoba... pa, eto, malo zapušteno. On tu stoji i bulji u mene kao da njuši vazduh."
<BR>&nbsp;&nbsp;&nbsp;&nbsp;&nbsp;"Žanina!" dreknuh ja u radio. "Mi smo sad u zoni dokova... kako ćemo dalje?"
<BR>&nbsp;&nbsp;&nbsp;&nbsp;&nbsp;Pauza. Zatim, vrlo, vrlo čudno, nekakav zaprepašćeni kikot. "Produžite samo pravo", kazala je nesigurno. "Požurite. Vi... vi nećete verovati šta on u ovom trenutku radi!"
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
