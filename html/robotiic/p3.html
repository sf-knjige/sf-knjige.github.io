<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>KRIZA
<P>&nbsp;&nbsp;&nbsp;&nbsp;&nbsp;7.
<BR>&nbsp;&nbsp;&nbsp;&nbsp;&nbsp;Denil i Žiskar su, sa robotskom učtivošću, ispratili Mandamusa i njegove robote sa zemljišta koje je pripadalo nastambi. A zatim su, pošto su se već našli napolju, napravili jedna krug kako bi se uverili da li su niži roboti na svojim mestima i proverili kakvo je vreme (oblačno i malo svežije nego što je to bilo uobičajeno za ovo doba godine).
<BR>&nbsp;&nbsp;&nbsp;&nbsp;&nbsp;Denil reče: "Dr Mandamus je otvoreno priznao da su svetovi Naseljivača danas jači od svetova Svemiraca. Nisam očekivao tako nešto od njega."
<BR>&nbsp;&nbsp;&nbsp;&nbsp;&nbsp;Žiskar se složi: "Nisam ni ja. Bio sam ubeđen da će Naseljivači nadjačati Svemirce, jer je to predvideo Elija Bejli još pre mnogo dekada, ali nisam mogao da utvrdim kada će ta činjenica postati očigledna i auroranskom veću. Činilo mi se da će društvena inercija držati veće u čvrstom ubeđenju da su Svemirci superiorniji dugo pošto te nadmoćnosti nestane, ali nisam bio u stanju da izračunam koliko dugo će se zavaravati."
<BR>&nbsp;&nbsp;&nbsp;&nbsp;&nbsp;"Zapanjen sam činjenicom da je partner Elija to tako davno predvideo."
<BR>&nbsp;&nbsp;&nbsp;&nbsp;&nbsp;"Ljudska bića razmišljaju o drugim ljudskim bićima onako kako mi to nismo u stanju." Da je Žiskar bio ljudsko biće mogao je ovu opasku izgovoriti sa žaljenjem ili zavišću, ali pošto je bio robot, zazvučala je kao iznošenje činjenice.
<BR>&nbsp;&nbsp;&nbsp;&nbsp;&nbsp;On nastavi: "Pokušao sam da steknem ljudsko znanje, ako ne i ljudski način razmišljanja, podrobno iščitavajući ljudsku istoriju. Negde u toj dugačkoj priči o ljudskim događajima sigurno su skriveni zakoni ljudskosti koji su ekvivalentni našim trima zakonima robotike."
<BR>&nbsp;&nbsp;&nbsp;&nbsp;&nbsp;Denil primeti: "Gospođa Gladija mi je jednom rekla da je ta nada neosnovana."
<BR>&nbsp;&nbsp;&nbsp;&nbsp;&nbsp;"Možda i jeste, prijatelju Denile, jer iako mi se čini da takvi zakoni ljudskosti moraju postojati, ne mogu da ih pronađem. Svako uopštavanje koje pokušam da napravim, ma kako široko i jednostavno bilo, ima svoje mnogobrojne izuzetke. Pa ipak, ako bi takvi zakoni postojali i ako bih uspeo da ih pronađem, bio bih u stanju bolje da razumem ljudska bića i bio bih uvereniji da se pridržavam tri zakona na najbolji način."
<BR>&nbsp;&nbsp;&nbsp;&nbsp;&nbsp;"Pošto je partner Elija razumeo ljudska bića, mora da je poznavao zakone ljudskosti."
<BR>&nbsp;&nbsp;&nbsp;&nbsp;&nbsp;"Po svoj prilici. Ali on se rukovodio nečim što ljudska bića nazivaju intuicijom, reč koju ne razumem i koja označava pojam o kome ništa ne znam. Verovatno to potiče s one strane razuma, a ja raspolažem samo razumom."
<BR>
<BR>&nbsp;&nbsp;&nbsp;&nbsp;&nbsp;7a.
<BR>&nbsp;&nbsp;&nbsp;&nbsp;&nbsp;Time i sećanjem!
<BR>&nbsp;&nbsp;&nbsp;&nbsp;&nbsp;Sećanjem koje, razume se, ne deluje kao ljudsko. Kome nedostaju ona nesavršenost, zamagljenost, dodavanje i oduzimanje što ih nalažu priželjkivanje i lični interes, a da se i ne pominju rastezanje, ispuštanje i osećanje koji pamćenje pretvaraju u sanjanje na javi što traje.
<BR>&nbsp;&nbsp;&nbsp;&nbsp;&nbsp;Robotsko sećanje bilo je to koje je reprodukovalo događaje tačno onako kako su se odigrali, ali na beskrajno ubrzan način. Sekunde su se odigravale u nanosekundama, što je omogućavalo da se dani ispunjeni događajima ponovo ožive izuzetnom brzinom i preciznošću, tako da u razgovorima nije postojala nikakva primetna pauza.
<BR>&nbsp;&nbsp;&nbsp;&nbsp;&nbsp;Kao što je to Žiskar učinio već mnogo puta ranije, ponovo je oživeo onu posetu Zemlji, stalno iznova tragajući za bilo čim što bi mu omogućilo da razume tu neodređenu sposobnost Elije Bejlija da predvidi budućnost, ali to mu nikako nije polazilo za rukom.
<BR>&nbsp;&nbsp;&nbsp;&nbsp;&nbsp;Zemlja!
<BR>&nbsp;&nbsp;&nbsp;&nbsp;&nbsp;Fastolf je stigao do Zemlje u jednom auroranskom ratnom brodu, sa čitavom svitom saputnika, što ljudi što robota. Međutim, kada su se jednom našli na orbiti, jedino je Fastolf seo u modul za sletanje. Svoj imunološki mehanizam ojačao je injekcijama, a nosio je i neophodne rukavice, kontaktna sočiva i nosne čepove. Sa svim tim se osećao dosta sigurno, ali nijedan drugi žitelj Aurore nije bio voljan da krene s njim u svojstvu člana delegacije.
<BR>&nbsp;&nbsp;&nbsp;&nbsp;&nbsp;Fastolf je to propratio sleganjem ramenima, jer mu se činilo (kako je kasnije objasnio Žiskaru) da će ga srdačnije primiti ako bude sam. Delegacija bi neugodno podsetila Zemlju na (po njih) loša stara vremena kada je postojao Svemirograd, kada su Svemirci imali stalnu bazu na Zemlji i direktno upravljali tim svetom.
<BR>&nbsp;&nbsp;&nbsp;&nbsp;&nbsp;Međutim, Fastolf je sa sobom poveo Žiskara. Čak i za Fastolfa bi bilo nezamislivo da stigne bez ijednog robota. Stići sa više od jednim izazvalo bi napetost kod krajnje antirobotski raspoloženih Zemljana s kojima se nadao da će se sresti i sa kojim je nameravao da pregovara.
<BR>&nbsp;&nbsp;&nbsp;&nbsp;&nbsp;Za početak će se, razume se, videti sa Bejlijem, koji će biti njegova veza sa Zemljom i njenim ljudima. To je bio razumni izgovor za taj susret. Pravi razlog je jednostavno bio taj što je Fastolf silno želeo ponovo da vidi Bejlija; on mu je odista mnogo dugovao.
<BR>&nbsp;&nbsp;&nbsp;&nbsp;&nbsp;Fastolf ni na koji način nije mogao da sazna - niti čak da pretpostavi - da je i Žiskar želeo da vidi Bejlija i da je bilo dovoljno samo malo da pritegne osećanja i impulse u Fastolfovom mozgu kako bi postigao željeni cilj.
<BR>&nbsp;&nbsp;&nbsp;&nbsp;&nbsp;Bejli ih je sačekao u vreme predviđeno za sletanje sa malom grupom funkcionera sa Zemlje, tako da je proteklo prilično vremena dok nisu obavljene sve učtivosti i završen protokol. Prošlo je nekoliko časova pre no što su Bejli i Fastolf uspeli da ostanu sami, a možda i ne bi uspeli tako skoro da se Žiskar nije tiho i neprimetno umešao - lako dodirnuvši umove onih važnijih funkcionera koji su se očigledno dosađivali. (Oduvek je bilo bezbedno ograničiti se na podsticanje nekog osećanja koje je već prisutno. To skoro nikada nije moglo da pričini nikakvu štetu.)
<BR>&nbsp;&nbsp;&nbsp;&nbsp;&nbsp;Bejli i Fastolf su sedeli u jednoj maloj privatnoj trpezariji koju su obično koristili samo visoki vladini službenici. Hrana je mogla biti poručena putem kompjuterizovanog menija, a zatim bi je doneli kompjuterizovani nosači.
<BR>&nbsp;&nbsp;&nbsp;&nbsp;&nbsp;Fastolf se nasmeši: "Veoma napredno", reče on, "ali ovi nosači predstavljaju gotovo specijalizovane robote. Iznenađen sam što ih Zemlja koristi. Očigledno ih nisu izradili Svemirci."
<BR>&nbsp;&nbsp;&nbsp;&nbsp;&nbsp;"Ne, nisu", reče Bejli svečano. "Naših ruku delo, da tako kažem. Ovo koriste samo oni na vrhu i sada mi se prvi put, uopšte, pružila prilika da se njima poslužim. Verovatno mi se više nikada takva prilika neće ukazati."
<BR>&nbsp;&nbsp;&nbsp;&nbsp;&nbsp;"Možda ćeš jednog dana biti izabran na neki rukovodeći položaj, pa ćeš se s ovim stvarima sretati svaki dan."
<BR>&nbsp;&nbsp;&nbsp;&nbsp;&nbsp;"Nikada", reče Bejli. Ispred svakog od njih spuštene su činije, a nosač je bio čak toliko usavršen da nije obratio pažnju na Žiskara, koji je ravnodušno stajao iza Fastolfove stolice.
<BR>&nbsp;&nbsp;&nbsp;&nbsp;&nbsp;Bejli je izvesno vreme jeo u tišini, a zatim reče pomalo stidljivo: "Baš mi je drago što te ponovo vidim, dr Fasolfe."
<BR>&nbsp;&nbsp;&nbsp;&nbsp;&nbsp;"I meni je veoma drago. Nisam zaboravio da si pre dve godine kada si bio na Aurori uspeo da me oslobodiš sumnje pod kojom sam se našao da sam ja uništio robota Jandera, kao i da si drugim krajem batine lupio mog preterano samopouzdanog protivnika, dobrog Amadira."
<BR>&nbsp;&nbsp;&nbsp;&nbsp;&nbsp;"Uvek zadrhtim kada se toga setim", reče Bejli. "Takođe pozdravljam tebe, Žiskare. Verujem da me nisi zaboravio."
<BR>&nbsp;&nbsp;&nbsp;&nbsp;&nbsp;"To bi bilo sasvim nemoguće, gospodine", reče Žiskar.
<BR>&nbsp;&nbsp;&nbsp;&nbsp;&nbsp;"Odlično! Pa, doktore, pretpostavljam da je politička situacija na Aurori i dalje povoljna. Ovdašnje vesti je tako predstavljaju, ali nemam poverenja u zemaljske analize auroranskih poslova."
<BR>&nbsp;&nbsp;&nbsp;&nbsp;&nbsp;"Ovog časa - možeš. Moja stranka ima čvrstu kontrolu nad većem. Amadiro ostaje i dalje mračna opozicija, ali čini mi se da će proći godine pre no što će se njegovi ljudi oporaviti od udarca koji si im zadao. Ali kako stoje stvari s tobom i Zemljom?"
<BR>&nbsp;&nbsp;&nbsp;&nbsp;&nbsp;"Dosta dobro. - Reci mi, dr Fastolfe", Bejlijevo lice se neznatno zgrči, kao da se nečega stidi, "da li si sa sobom doveo i Denila?"
<BR>&nbsp;&nbsp;&nbsp;&nbsp;&nbsp;Fastolf sporo odgovori: "Žao mi je, Bejli. Jesam, ali sam ga ostavio na brodu. Nekako sam osećao da ne bi bilo baš politički dobro da me prati robot koji toliko liči na ljudsko biće. Pošto je Zemlja postala u toj meri antirobotski raspoložena, smatrao sam da biste prisustvo jednog humanoidnog robota mogli shvatiti kao namernu provokaciju."
<BR>&nbsp;&nbsp;&nbsp;&nbsp;&nbsp;Bejli uzdahnu. "Razumem."
<BR>&nbsp;&nbsp;&nbsp;&nbsp;&nbsp;Fastolf nastavi: "Da li je istina da vaša vlada namerava da zabrani upotrebu robota unutar gradova?"
<BR>&nbsp;&nbsp;&nbsp;&nbsp;&nbsp;"Pretpostavljam da će uskoro doći do toga, uz izvesno razdoblje usklađivanja, razume se, kako bi se finansijski gubitak i teškoće sveli na minimum. Roboti će biti dozvoljeni samo na selu, gde su potrebni u poljoprivredi i rudnicima. Zatim će i odande na kraju nestati, a planira se da ih na novim svetovima uopšte ne bude."
<BR>&nbsp;&nbsp;&nbsp;&nbsp;&nbsp;"Kada si već pomenuo nove svetove, da li je tvoj sin već otišao sa Zemlje?"
<BR>&nbsp;&nbsp;&nbsp;&nbsp;&nbsp;"Da, pre nekoliko meseci. Dobili smo vesti od njega; sigurno je stigao na jedan novi svet, zajedno sa nekoliko stotina Naseljivača, kako oni sebe nazivaju. Na tom svetu ima tek nešto malo domorodačke vegetacije, tako da je atmosfera siromašna kiseonikom. Ali pouzdano je utvrđeno da ona za izvesno vreme može postati veoma slična Zemljinoj. U međuvremenu, podignuto je nekoliko montažnih kupola, a putem oglasa se traže novi Naseljivači. I svi su uposleni oko teraformiranja. Bentlijeva pisma i povremeni hipertalasni kontakti su veoma ohrabrujući, ali i pored toga on svojoj majci strašno nedostaje."
<BR>&nbsp;&nbsp;&nbsp;&nbsp;&nbsp;"Hoćeš li i ti tamo poći, Bejli?"
<BR>&nbsp;&nbsp;&nbsp;&nbsp;&nbsp;"Nisam baš uveren da život pod kupolom na nekom stranom svetu predstavlja moju ideju o sreći, dr Fastolfe - nemam Benovu mladost i entuzijazam - ali mislim da ću za dve-tri godine ipak morati da pođem. U svakom slučaju, već sam odeljenju predao dopis u kome ih izveštavam o svojoj nameri da se iselim."
<BR>&nbsp;&nbsp;&nbsp;&nbsp;&nbsp;"Pretpostavljam da ih je to uznemirilo."
<BR>&nbsp;&nbsp;&nbsp;&nbsp;&nbsp;"Ni najmanje. Kažu da jeste, ali drago im je što će me se otarasiti. Suviše sam ozloglašen."
<BR>&nbsp;&nbsp;&nbsp;&nbsp;&nbsp;"A kako vlada Zemlje gleda na ovu sklonost ka ekspanziji u Galaksiji?"
<BR>&nbsp;&nbsp;&nbsp;&nbsp;&nbsp;"Ne baš ravnodušno. Ne zabranjuju, ali i ne sarađuju. I dalje sumnjaju da su Svemirci protiv toga i da će preduzeti nešto kako bi stvar zaustavili."
<BR>&nbsp;&nbsp;&nbsp;&nbsp;&nbsp;"Društvena inercija", reče Fastolf. "Sude o nama na osnovu proteklih godina. Zar nismo jasno stavili do znanja da sada podržavamo Zemljinu kolonizaciju novih planeta i da i sami nameravamo da kolonizujemo nove planete?"
<BR>&nbsp;&nbsp;&nbsp;&nbsp;&nbsp;"Nadam se da ćeš u to uspeti da ubediš i našu vladu. Ali, dr Fastolfe, imam još jedno malo, nevažno pitanje. Kako je..." I on zaćuta kao da je zanemeo.
<BR>&nbsp;&nbsp;&nbsp;&nbsp;&nbsp;"Gladija?" reče Fastolf, skrivajući da ga sve to zabavlja. "Zar si zaboravio njeno ime?"
<BR>&nbsp;&nbsp;&nbsp;&nbsp;&nbsp;"Ne, ne. Samo sam oklevao da... da..."
<BR>&nbsp;&nbsp;&nbsp;&nbsp;&nbsp;"Dobro je", reče Fastolf, "i živi udobno. Zamolila me je da te podsetim na nju, ali pretpostavljam da to neće biti potrebno."
<BR>&nbsp;&nbsp;&nbsp;&nbsp;&nbsp;"Nadam se da to što je rođena na Solariji nije upotrebljeno protiv nje?"
<BR>&nbsp;&nbsp;&nbsp;&nbsp;&nbsp;"Nije, kao ni njena uloga u raskrinkavanju dr Amadira. Pre će biti da je suprotno. Uveravam te da vodim računa o njoj. Ali ti ipak neću dozvoliti da sasvim promeniš temu, Bejli. Šta ako birokratija Zemlje nastavi da se suprostavlja iseljavanju i širenju? Da li će taj proces moći da se nastavi uprkos takvoj opoziciji?"
<BR>&nbsp;&nbsp;&nbsp;&nbsp;&nbsp;"Verovatno", reče Bejli, "ali ne i sigurno. Među Zemljanima i inače postoji znatno protivljenje. Teško je odvojiti se od ogromnih podzemnih gradova koji predstavljaju naše domove..."
<BR>&nbsp;&nbsp;&nbsp;&nbsp;&nbsp;"Vaše materice."
<BR>&nbsp;&nbsp;&nbsp;&nbsp;&nbsp;"Ili naše materice, ako više voliš. Otići na nove svetove i dekadama živeti krajnje primitivno, za života ne iskusiti udobnost - to je teško. Kada ponekad o tome razmišljam, jednostavno odlučim da ne pođem - naročito posle probdevene noći. Već sam stotinu puta doneo odluku da ne idem i jednog dana mogu je i održati. Ako sam ja, na neki način, imao nevolja kada mi se rodila cela ta zamisao, kako će onda neko drugi poći svojevoljno i rado? Bez vladinog ohrabrenja - ili da budem odvratno iskren - ako vlada ne šutne narod u donji deo leđa, ceo projekat može propasti."
<BR>&nbsp;&nbsp;&nbsp;&nbsp;&nbsp;Fastolf klimnu: "Pokušaću da ubedim tvoju vladu. Ali, šta ako ne uspem?"
<BR>&nbsp;&nbsp;&nbsp;&nbsp;&nbsp;Bejli prozbori tihim glasom: "Ako ne uspeš - i ako, zbog toga, naš narod ne uspe - preostaje samo jedna alternativa. Sami Svemirci će morati da nasele Galaksiju. Posao se mora obaviti."
<BR>&nbsp;&nbsp;&nbsp;&nbsp;&nbsp;"Da li biste bili zadovoljni kada biste videli da se Svemirci šire i popunjavaju Galaksiju, a Zemljani ostaju na svojoj jedinoj planeti?"
<BR>&nbsp;&nbsp;&nbsp;&nbsp;&nbsp;"Uopšte ne bismo bili zadovoljni, ali i to bi bilo bolje od sadašnje situacije u kojoj ni jedni ni drugi ne preduzimaju ekspanziju. Pre mnogo vekova, Zemljani su nagrnuli ka zvezdama, osnovali neke svetove koji se sada nazivaju svetovima Svemiraca, a tih prvih nekoliko kolonizovalo je ostale. Međutim, prošlo je mnogo vremena od kada su, bilo Svemirci bilo Zemljani, uspešno nastanili i razvili neki novi svet. Ne sme se dozvoliti da to potraje."
<BR>&nbsp;&nbsp;&nbsp;&nbsp;&nbsp;"Slažem se . Ali zašto ti želiš ekspanziju, Bejli?"
<BR>&nbsp;&nbsp;&nbsp;&nbsp;&nbsp;"Osećam da čovečanstvo ne može napredovati ako ne preduzmu neku vrstu ekspanzije. To ne mora biti geografska ekspanzija, ali to je najasniji put za podsticanje ostalih vrsta ekspanzije. Ako je moguće preduzeti geografsku ekspanziju, a da to ne bude nauštrb drugih inteligentnih bića; ako postoji prazan prostor na kome se može širiti; onda, zašto da ne? Opirati se ekspanziji pod takvim okolnostima predstavljalo bi sigurnu propast."
<BR>&nbsp;&nbsp;&nbsp;&nbsp;&nbsp;"Znači, ti uviđaš te alternative? Ekspanzija i napredak? Nikspanzija i propast?"
<BR>&nbsp;&nbsp;&nbsp;&nbsp;&nbsp;"Da, verujem da je tako. Stoga, ako Zemlja odbije ekspanziju, onda je Svemirci moraju prihvatiti. Čovečanstvo se, bilo u obliku Zemljana ili Svemiraca, mora širiti. Voleo bih da vidim Zemljane kako se prihvataju tog zadatka, ali ako to ne uspe, onda je i ekspanzija Svemiraca bolja od nikakve ekspanzije. Jedna od dve alternative."
<BR>&nbsp;&nbsp;&nbsp;&nbsp;&nbsp;"A šta ako jedni krenu u ekspanziju, a drugi ne?"
<BR>&nbsp;&nbsp;&nbsp;&nbsp;&nbsp;"Onda će ono društvo koje krene u ekspanziju postajati postojano jače, a ono drugo postojano slabije."
<BR>&nbsp;&nbsp;&nbsp;&nbsp;&nbsp;"Jesi li siguran u to?"
<BR>&nbsp;&nbsp;&nbsp;&nbsp;&nbsp;"To će, mislim, biti neizbežno."
<BR>&nbsp;&nbsp;&nbsp;&nbsp;&nbsp;Fastolf klimnu. "U stvari, slažem se s tobom. Zato i pokušavam da ubedim i Zemljane i Svemirce da se šire i napreduju. To je treća alternativa i čini mi se, najbolja."
<BR>
<BR>&nbsp;&nbsp;&nbsp;&nbsp;&nbsp;7b.
<BR>&nbsp;&nbsp;&nbsp;&nbsp;&nbsp;Sećanje je trepereći prelazilo preko narednih dana - neverovatne gomile ljudi koje su se neprekidno kretale jedne pored drugih u potocima i vrtlozima - ekspresne linije u koje se ljudi ukrcavaju i iz kojih se iskrcavaju - beskrajne konferencije sa bezbrojnim funkcionerima - gomile umova.
<BR>&nbsp;&nbsp;&nbsp;&nbsp;&nbsp;Naročito gomile umova.
<BR>&nbsp;&nbsp;&nbsp;&nbsp;&nbsp;Gomile umova tako debele da Žiskar nije bio u stanju da izdvoji pojedince. Masovna svest koja se mešala i topila u zajedničko, neizmerno, pulsirajuće sivilo tako da je bilo moguće razabrati samo povremene iskre sumnje i nepodnošenja koje bi sevnule svaki put kada bi neko iz mnoštva zastao da ga pogleda.
<BR>&nbsp;&nbsp;&nbsp;&nbsp;&nbsp;Samo kada se Fastolf nalazio na nekoj konferenciji sa funkcionerima, Žiskar je bio u stanju da se pozabavi pojedinačnom svešću i samo je to, razume se, imalo neku važnost.
<BR>&nbsp;&nbsp;&nbsp;&nbsp;&nbsp;Sećanje se usporilo ka jednoj tački sa kraja njihovog boravka na Zemlji, kada je Žiskar konačno uspeo da ponovo ostane nasamo sa Bejlijem. Žiskar je sasvim malo podesio nekoliko svesti kako bi obezbedio da neko vreme ne budu ometani.
<BR>&nbsp;&nbsp;&nbsp;&nbsp;&nbsp;Bejli reče, izvinjavajući se: "Nemoj misliti da sam te izbegavao, Žiskare. Jednostavno mi se nije ukazala prilika da ostanem nasamo s tobom. Ne kotiram se visoko na Zemlji, tako da ne mogu odlučivati o svojim dolascima i odlascima."
<BR>&nbsp;&nbsp;&nbsp;&nbsp;&nbsp;"To sam, razume se, shvatio, gospodine, ali sada ćemo izvesno vreme biti sami."
<BR>&nbsp;&nbsp;&nbsp;&nbsp;&nbsp;"Dobro. Dr Fastolf mi kaže da je Gladija dobro. Možda mi on to govori iz naklonosti, znajući da je to ono što želim da čujem. Međutim, tebi naređujem da mi kažeš istinu. Da li je Gladija stvarno dobro?"
<BR>&nbsp;&nbsp;&nbsp;&nbsp;&nbsp;"Dr Fastolf vam je, gospodine, kazao istinu."
<BR>&nbsp;&nbsp;&nbsp;&nbsp;&nbsp;"Nadam se da se sećaš mog zahteva kada sam te poslednji put video na Aurori, da paziš na Gladiju i da je štitiš od nevolja."
<BR>&nbsp;&nbsp;&nbsp;&nbsp;&nbsp;"Prijatelj Denil i ja, gospodine, stalno imamo na umu vaš zahtev. Tako sam udesio stvari da posle smrti dr Fastolfa prijatelj Denil i ja postanemo deo nastambe gospođe Gladije. Tada ćemo još bolje moći da je štitimo od nevolja."
<BR>&nbsp;&nbsp;&nbsp;&nbsp;&nbsp;"To će", reče Bejli tužno, "biti posle mene."
<BR>&nbsp;&nbsp;&nbsp;&nbsp;&nbsp;"To mi je poznato, gospodine, i žao mi je zbog toga."
<BR>&nbsp;&nbsp;&nbsp;&nbsp;&nbsp;"Da, ali tome nema pomoći, a kriza će nastupiti - ili će možda nastupiti - čak i pre toga, a opet će i to biti posle mene."
<BR>&nbsp;&nbsp;&nbsp;&nbsp;&nbsp;"Šta to, gospodine, imate na umu? Kakva kriza?"
<BR>&nbsp;&nbsp;&nbsp;&nbsp;&nbsp;"Žiskare, govorim, o krizi koja bi mogla da nastupi zato što dr Fastolf postiže izenađujući uspeh u ubeđivanju. Ili možda postoji još neki činilac koji je s njim u vezi i koji omogućava da se zadatak obavi."
<BR>&nbsp;&nbsp;&nbsp;&nbsp;&nbsp;"Gospodine?"
<BR>&nbsp;&nbsp;&nbsp;&nbsp;&nbsp;"Svaki funkcioner s kojim se dr Fastolf sastao i s kojim je razgovarao izgleda da je sada oduševljen iseljavanjem. Odjednom su one vođe koje oblikuju javno mjenje za, a ostali će ih sigurno slediti. To će se proširiti poput epidemije?"
<BR>&nbsp;&nbsp;&nbsp;&nbsp;&nbsp;"Zar to nije ono što želite, gospodine?"
<BR>&nbsp;&nbsp;&nbsp;&nbsp;&nbsp;"Da, jeste, ali gotovo da je i više od onoga što želim. Raširićemo se po Galaksiji - ali šta ako Svemirci to ne učine?"
<BR>&nbsp;&nbsp;&nbsp;&nbsp;&nbsp;"Zašto ne bi?"
<BR>&nbsp;&nbsp;&nbsp;&nbsp;&nbsp;"Ne znam. Iznosim to kao pretpostavku, mogućnost. Šta ako to ne učine?"
<BR>&nbsp;&nbsp;&nbsp;&nbsp;&nbsp;"Prema onome što sam razabrao iz vašeg razgovora, Zemlja i svetovi koje će naseljavati njeni ljudi zacelo će ojačati."
<BR>&nbsp;&nbsp;&nbsp;&nbsp;&nbsp;"A Svemirci će oslabiti. Međutim, postojaće izvesno razdoblje tokom koga će Svemirci i dalje biti snažniji od Zemlje i njenih Naseljivača, mada će margina svakim danom biti sve manja. Konačno će Svemirci neizbežno postati svesni Zemljana kao sve veće opasnosti. Tada će svetovi Svemiraca sigurno zaključiti da Zemlju i Naseljivače treba zaustaviti pre no što postane suviše kasno i učiniće im se da treba preduzeti drastične mere. To će biti razdoblje krize koje će odrediti celokupnu istoriju ljudskih bića."
<BR>&nbsp;&nbsp;&nbsp;&nbsp;&nbsp;"Shvatam šta želite da kažete, gospodine."
<BR>&nbsp;&nbsp;&nbsp;&nbsp;&nbsp;Bejli ostade zamišljeno da ćuti jedan trenutak, a zatim prozbori, gotovo šapatom, kao da se boji da će ga neko čuti: "Ko zna za tvoje sposobnosti?"
<BR>&nbsp;&nbsp;&nbsp;&nbsp;&nbsp;"Od ljudskih bića jedino vi - a vi to ne možete saopštiti ostalima."
<BR>&nbsp;&nbsp;&nbsp;&nbsp;&nbsp;"Sasvim dobro znam da ne mogu. Suština je u tome što si ti, a ne Fastolf, izazvao preokret koji je od svakog funkcionera s kojim si došao u dodir stvorio zagovornika iseljavanja. Što navodi na pomisao da si sredio i to da Fastolf povede tebe, a ne Denila, sa sobom na Zemlju. Ti si bio preko potreban ovde, a Denil bi možda uneo pometnju."
<BR>&nbsp;&nbsp;&nbsp;&nbsp;&nbsp;Žiskar reče: "Smatrao sam za potrebno da osoblje svedem na minimum kako bih izbegao da povređena osećanja Zemljana još više otežaju moj zadatak. Žao mi je, gospodine, što Denil nije prisutan. U potpunosti shvatam vaše razočarenje što niste u stanju da ga pozdravite."
<BR>&nbsp;&nbsp;&nbsp;&nbsp;&nbsp;"Pa..." Bejli zavrte glavom. "Shvatam da je bilo neophodno i uzdam se u tebe da ćeš Denilu objasniti koliko mi je nedostajao. U svakom slučaju, i dalje želim da te uverim u ovo. Ako se Zemlja zaplete u politiku naseljavanja svetova i ako Svemirci zaostanu u trci širenja, odgovornost za to - a samim tim i za krizu koja će neizbežno nastati - biće tvoja. Iz tog razloga moraš prihvatiti kao dalju odgovornost da svoje sposobnosti iskoristiš kako bi zaštitio Zemlju kada ta kriza nastupi."
<BR>&nbsp;&nbsp;&nbsp;&nbsp;&nbsp;"Učiniću sve što bude u mojoj moći, gospodine."
<BR>&nbsp;&nbsp;&nbsp;&nbsp;&nbsp;"A ako u tome budeš uspeo, Amadiro - ili njegovi slebdenici - mogli bi da se okome na Gladiju. Ne smeš zaboraviti da i nju zaštitiš."
<BR>&nbsp;&nbsp;&nbsp;&nbsp;&nbsp;"Denil i ja nećemo to zaboraviti."
<BR>&nbsp;&nbsp;&nbsp;&nbsp;&nbsp;"Hvala Žiskare."
<BR>&nbsp;&nbsp;&nbsp;&nbsp;&nbsp;I oni se rastaše
<BR>&nbsp;&nbsp;&nbsp;&nbsp;&nbsp;Kada je Žiskar, sledeći Fastolfa, ulazio u modul kako bi otpočeo putovanje nazad na Auroru, ugledao je Bejlija još jednom. Ovog puta nije bio u prilici da razgovara s njim.
<BR>&nbsp;&nbsp;&nbsp;&nbsp;&nbsp;Bejli je mahnuo i ustima oblikovao jednu bezglasnu reč: "Upamti."
<BR>&nbsp;&nbsp;&nbsp;&nbsp;&nbsp;Žiskar je osetio koja je reč u pitanju kao i osećanje koje se krilo iza nje.
<BR>&nbsp;&nbsp;&nbsp;&nbsp;&nbsp;Posle toga, Žiskar nikada nije više video Bejlija. Nikada.
<BR>
<BR>&nbsp;&nbsp;&nbsp;&nbsp;&nbsp;8.
<BR>&nbsp;&nbsp;&nbsp;&nbsp;&nbsp;Žiskaru nikada nije pošlo za rukom da se priseti te posete Zemlji, a da odmah potom ne počne da se priseća ključne posete Amadiru u Robotičkom institutu.
<BR>&nbsp;&nbsp;&nbsp;&nbsp;&nbsp;Nije bilo lako udesiti tu konferenciju. Amadiro, koji je još bio pod utiskom gorkog poraza, nikako ne bi pristao da i sam uveća svoje poniženje tako što bi otišao u Fastolfovu nastambu.
<BR>&nbsp;&nbsp;&nbsp;&nbsp;&nbsp;"Pa dobro, onda", rekao je Fastolf Žiskaru. "Mogu sebi dozvoliti da budem velikodušan u pobedi. Poći ću ja k njemu. Pored toga, moram se videti s njim."
<BR>&nbsp;&nbsp;&nbsp;&nbsp;&nbsp;Fastolf je bio član Robotičkog instituta od kada je Bejli omogućio da se uništi Amadiro i smire njegove političke ambicije. Zauzvrat, Fastolf je Institutu predao sve podatke za izradu i održavanje humanoidnih robota. Proizveden je određen broj takvih robota, a onda je rad na projektu prekinut i Fastolf je pobesneo.
<BR>&nbsp;&nbsp;&nbsp;&nbsp;&nbsp;U početku je Fastolf nameravao da se pojavi u Institutu bez pratnje robota. Tako bi se našao bez zaštite i (tako reći) nag, usred onoga što je još predstavljalo znak poniznosti i poverenja, ali bi takođe ukazivalo na potpunu samouverenost, što bi Amadiro sigurno shvatio. Na taj način bi Fastolf, potpuno sam, pokazao da je ubeđen kako se Amadiro, kome su na raspolaganju stajala sva sredstva Instituta, ne bi usudio da dirne svog jedinog neprijatelja koji mu se bezbrižan i goloruk našao nadohvat ruke.
<BR>&nbsp;&nbsp;&nbsp;&nbsp;&nbsp;Pa ipak je, na kraju, ni sam ne znajući zašto, Fastolf odlučio da sa sobom povede Žiskara.
<BR>&nbsp;&nbsp;&nbsp;&nbsp;&nbsp;Činilo se da je Amadiro nešto smršao od kada ga je Fastolf poslednji put video, ali još je izgledao veoma impresivno; visok i krupan. Nedostajao mu je onaj samouvereni osmeh koji je ranije bio njegov zaštitni znak, a kada je pokušao da ga upotrebi pri Fastolfovom ulasku, to je pre ličilo na režanje koje se pretvorilo u izraz mračnog nezadovoljstva.
<BR>&nbsp;&nbsp;&nbsp;&nbsp;&nbsp;"Pa, Keldene", reče Fastolf, uzevši slobodu da ovog drugog oslovi ličnim imenom, "ne viđamo se često, uprkos činjenici što smo kolege već četiri godine."
<BR>&nbsp;&nbsp;&nbsp;&nbsp;&nbsp;"Ostavimo se lažne učtivosti Fastolfe", zareža Amadiro, očigledno ljutitim glasom koji je bio tek nešto jači od šapata, "i oslovljavaj me sa Amadiro. Nismo mi nikakve kolege sem po tituli i ja ne tajim - i nikada nisam tajio - da smatram kako je ta tvoja spoljašna politika ubistvena za nas."
<BR>&nbsp;&nbsp;&nbsp;&nbsp;&nbsp;Bila su prisutna tri Amadirova robota, velika i sjajna, i Fastolf ih je proučavao podignutih obrva. "Dobro si se zaštito, Amadiro, od jednog miroljubivog čoveka i njegovog jedinog robota."
<BR>&nbsp;&nbsp;&nbsp;&nbsp;&nbsp;"Kao što i sam znaš, oni te neće napasti, Fastolfe. Ali zašto si ti poveo Žiskara? Zašto ne svoje remek-delo, Denila?"
<BR>&nbsp;&nbsp;&nbsp;&nbsp;&nbsp;"Da li bi Denil bio bezbedan u tvojoj blizini, Amadiro?"
<BR>&nbsp;&nbsp;&nbsp;&nbsp;&nbsp;"Pretpostavljam da je to trebalo da bude šala. Denil mi više nije potreban. Izrađujemo vlastite humanoidne primerke."
<BR>&nbsp;&nbsp;&nbsp;&nbsp;&nbsp;"Po uzoru na moj projekat."
<BR>&nbsp;&nbsp;&nbsp;&nbsp;&nbsp;"Sa poboljšanjima."
<BR>&nbsp;&nbsp;&nbsp;&nbsp;&nbsp;"Pa ipak, još ne koristite te humanoidne primerke. Zbog toga sam i došao da se vidim s tobom. Svestan sam činjenice da sam ja samo nominalno prisutan u Institutu i da čak ni moje fizičko prisustvo nije dobrodošlo, a da ne govorimo o mom mišljenju i preporukama. Međutim, kao član Instituta, moram protestovati što ne koristite humanoidne primerke."
<BR>&nbsp;&nbsp;&nbsp;&nbsp;&nbsp;"Na koji način želiš da ih upotrebim?"
<BR>&nbsp;&nbsp;&nbsp;&nbsp;&nbsp;"Namera je bila da humanoidni primerci pripremaju nove svetove na koje bi Svemirci konačno mogli da se isele, pošto ti svetovi budu teraformirani i potpuno osposobljeni za naseljavanje, zar ne?"
<BR>&nbsp;&nbsp;&nbsp;&nbsp;&nbsp;"Ali ti si bio protiv toga, Fastolfe, zar ne?"
<BR>&nbsp;&nbsp;&nbsp;&nbsp;&nbsp;Fastolf odvrati: "Da, jesam. Želeo sam da sami Svemirci emigriraju na nove svetove i sami obavljaju teraformiranje. Međutim, to se nije dogodilo i jasno mi je da se ni neće dogoditi. Pošaljimo, onda, humanoidne primerke. I to će biti bolje nego ništa."
<BR>&nbsp;&nbsp;&nbsp;&nbsp;&nbsp;"Sve se naše alternative pretvaraju u ništa i tako će ostati sve dok tvoji pogledi budu upravljali većem, Fastolfe. Svemirci neće putovati na negostoljubive i neuređene svetove; niti im se, izgleda, dopadaju humanoidni roboti."
<BR>&nbsp;&nbsp;&nbsp;&nbsp;&nbsp;"Jedva da ste Svemircima i pružili priliku da ih zavole. Zemljani počinju da naseljavaju nove planete - čak i one negostoljubive i neuređene. I čine to bez robotske pomoći."
<BR>&nbsp;&nbsp;&nbsp;&nbsp;&nbsp;"Veoma dobro vam je poznata razlika između nas i Zemljana. Zemljana ima osam milijardi, plus veliki broj Naseljivača."
<BR>&nbsp;&nbsp;&nbsp;&nbsp;&nbsp;"Ali i Svemiraca ima pet i po milijardi."
<BR>&nbsp;&nbsp;&nbsp;&nbsp;&nbsp;"Brojke ne predstavljaju jedinu razliku", reče gorko Amadiro. "Razmnožavaju se poput insekata."
<BR>&nbsp;&nbsp;&nbsp;&nbsp;&nbsp;"Nije tačno. Priraštaj na Zemlji je dosta stabilan već vekovima."
<BR>&nbsp;&nbsp;&nbsp;&nbsp;&nbsp;"Potencijal postoji. Ako se svim srcem založe za iseljavanje, u stanju su da veoma lako obezbede sto šezdeset miliona novih tela svake godine, a taj broj će samo rasti sa popunjavanjem novih svetova."
<BR>&nbsp;&nbsp;&nbsp;&nbsp;&nbsp;"Mi posedujemo biološku sposobnost da svake godine stvorimo sto miliona novih tela."
<BR>&nbsp;&nbsp;&nbsp;&nbsp;&nbsp;"Ali ne i sociološku sposobnost. Mi smo dugovečni; ne želimo da tako brzo budemo zamenjeni."
<BR>&nbsp;&nbsp;&nbsp;&nbsp;&nbsp;"Veliki deo novih tela možemo poslati na druge svetove. "
<BR>&nbsp;&nbsp;&nbsp;&nbsp;&nbsp;"Neće hteti da pođu. Mi cenimo svoja tela, koja su jaka, zdrava i sposobna da u snazi i zdravlju požive skoro četrdest dekada. Zemljani ni ne mogu da visoko cene svoja tela kada se ona istroše za manje od deset dekada i kada ih čak i tokom tog kratkog razdoblja muče bolesti i doživljavaju degeneraciju tkiva. Za njih nije važno da li će napolje poslati milione svake godine da se suoče sa bedom i sigurnom smrću. U stvari, čak ni žrtve ne treba da se boje bede i smrti, jer šta drugo imaju na Zemlji? Zemljani koji se iseljavaju beže od svog kužnog sveta, dobro znajući da svaka promena može biti samo na bolje. Mi, pak, cenimo naše dobro opremljene i udobne planete i ne želimo da ih se tek tako odreknemo."
<BR>&nbsp;&nbsp;&nbsp;&nbsp;&nbsp;Fastolf uzdahnu i reče: "Često sam slušao te argumente - smem li da ukažem na jednu jednostavnu činjenicu, Amadiro? Na to da je Aurora prvobitno bila jedna negostoljubiva i neuređena planeta, koju je trebalo teraformirati kako bi postala prihvatljiva, kao i na činjenicu da bi takvi bili i ostali svetovi Svemiraca?"
<BR>&nbsp;&nbsp;&nbsp;&nbsp;&nbsp;Amadiro reče: "I ja sam čuo sve vaše argumente već toliko puta da me hvata muka kad i pomislim na njih, ali ipak se neću umoriti odgovarajući na njih. Aurora je možda bila primitivna kada je naseljena, ali Auroru su naselili Zemljani - a i ostale svetove Svemiraca, kad ih nisu naseljavali Zemljani, naseljavali su ih Svemirci koji još nisu nadrasli svoje zemaljsko poreklo. Vremena više nisu pogodna za to. Ono što se onda moglo učiniti, sada se više ne može."
<BR>&nbsp;&nbsp;&nbsp;&nbsp;&nbsp;Amadiro izdiže ugao usta i zarežavši nastavi: "Ne, Fastolfe, ono što je tvoja politika uspela da sprovedete jeste da je započeto stvaranje jedne Galaksije koja će biti naseljena jedino Zemljanima, dok Svemirci moraju da oslabe i propadnu. Sada možeš pratiti kako se to odvija. Tvoj čuveni put na Zemlju, od pre dve godine, označio je prekretnicu. Ti si na neki način izdao vlastiti narod ohrabrivši ta poluljudska bića da počnu ekspanziju. Za samo dve godine bar se po nekoliko Zemljana našlo na svakom od dvadeset četiri sveta i stalno im se pridružuju novi."
<BR>&nbsp;&nbsp;&nbsp;&nbsp;&nbsp;Fastolf odvrati: "Ne preteruj. Nijedan od tih naseljenih svetova nije još podesan za život, a i neće biti još nekoliko dekada. Niti je verovatno da će svi preživeti, a kako su najbliži svetovi već zauzeti, umanjuju se šanse za naseljavanje udaljenih svetova, tako da će doći do stišavanja početnog poleta. Podstakao sam njihovu ekspanziju jer sam računao i na našu. Ako se potrudimo, još možemo da održimo korak sa njima i u zdravom nadmetanju, zajedno možemo popuniti Galaksiju."
<BR>&nbsp;&nbsp;&nbsp;&nbsp;&nbsp;"Ne", reče Amadiro. "Ono što ti imaš na umu predstavlja najrazorniju od svih politika, glupavo idealiziranu. Ekspanzija je jednostrana i takva će i ostati uprkos svemu što si u stanju da učiniš. Ljudi sa Zemlje se nesmetano roje i treba ih zaustaviti pre no što postanu suviše snažni da bi mogli biti zaustavljeni."
<BR>&nbsp;&nbsp;&nbsp;&nbsp;&nbsp;"Kako predlažeš da se to izvede? Zaključili smo sa Zemljom prijateljaski sporazum u kome izričito stoji da nećemo sprečavati njihovu ekspanziju u svemir tako dugo dok ne dirnu u neku planetu koja se nalazi na udaljenosti manjoj od dvadeset svetlosnih godina od nekog sveta Svemiraca. Oni su se toga savesno pridržavali."
<BR>&nbsp;&nbsp;&nbsp;&nbsp;&nbsp;Amadiro primeti: "Svi znaju za taj sporazum. Svi takođe znaju da nijedan sporazum nikada nije ostao na snazi kada bi zasmetao nacionalnim interesima jačeg potpisnika. Ne pridajem nikakvu važnost tom sporazumu."
<BR>&nbsp;&nbsp;&nbsp;&nbsp;&nbsp;"Ja pridajem. Pridržavaće ga se."
<BR>&nbsp;&nbsp;&nbsp;&nbsp;&nbsp;Amadiro odmahnu glavom. "Dirljivo je tvoje poverenje. Kako će ga se pridržavati kada više ne budeš moćan."
<BR>&nbsp;&nbsp;&nbsp;&nbsp;&nbsp;"Što Zemlja i njeni Naseljivači budu jači, to će Svemirci osećati veći strah i ti se nećeš dugo posle toga zadržati na vlasti."
<BR>&nbsp;&nbsp;&nbsp;&nbsp;&nbsp;Fastolf reče: "A ako ti pocepaš sporazum, uništiš svetove Naseljivača i zalupiš vrata pred nosom Zemlje, hoće li Svemirci onda početi da se iseljavaju i popunjavaju Galaksiju?"
<BR>&nbsp;&nbsp;&nbsp;&nbsp;&nbsp;"Možda neće. Ali ako odlučimo da nećemo, ako zaključimo da nam je udobno tamo gde jesmo, u čemu je razlika?"
<BR>&nbsp;&nbsp;&nbsp;&nbsp;&nbsp;"Galaksija u tom slučaju neće postati ljudsko carstvo."
<BR>&nbsp;&nbsp;&nbsp;&nbsp;&nbsp;"A ako ne postane, šta onda?"
<BR>&nbsp;&nbsp;&nbsp;&nbsp;&nbsp;"Onda će Svemirci sami sebe osujetiti i degenerisati, čak i ako Zemlja ostane u zatvoru i isto tako bude osujećena i degenerisana."
<BR>&nbsp;&nbsp;&nbsp;&nbsp;&nbsp;"To je samo nameštaljka tvoje stranke, Fastolfe. Ne postoji nijedan stvarni dokaz da bi se nešto takvo dogodilo. A čak i da se dogodi, to bi bio naš izbor. Bar ne bismo dočekali da varvarski kratkovečkovići naslede Galaksiju."
<BR>&nbsp;&nbsp;&nbsp;&nbsp;&nbsp;Fastolf primeti: "Da li ti to ozbiljno stavljaš do znanja, Amadiro, da bi pristao da vidiš civilizaciju Svemiraca kako umire, ako bi samo mogao da sprečiš Zemljinu ekspanziju?
<BR>&nbsp;&nbsp;&nbsp;&nbsp;&nbsp;"Ne računam na našu smrt, Fastolf, ali ako dođe do najgoreg, onda, da; za mene je naša vlastita smrt manje zastrašujuća od trijumfa podljudskih kratkovečnih bića sklonih boleštinama."
<BR>&nbsp;&nbsp;&nbsp;&nbsp;&nbsp;"Od kojih smo potekli."
<BR>&nbsp;&nbsp;&nbsp;&nbsp;&nbsp;"I sa kojima više nemamo nikakve genetske veze. Da li smo crvi zato što su se crvi pre milijardu godina nalazili među našim precima?"
<BR>&nbsp;&nbsp;&nbsp;&nbsp;&nbsp;Fastolf stisnutih usana ustade da krene, a Amadiro sijajući od zadovoljstva ne napravi nikakav pokret da ga u tome spreči.
<BR>
<BR>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Denil ni na koji način nije mogao da sa sigurnošću kaže da li se to Žiskar izgubio u sećanjima. Kao prvo, zato što se Žiskarov izraz lica nije izmenio, a kao drugo, on se nije izgubio u mislima onako kako su to činila ljudska bića. Za to mu nije bilo potrebno nikakvo uočljivo razdoblje.
<BR>&nbsp;&nbsp;&nbsp;&nbsp;&nbsp;S druge strane, pak, tok misli koji je naveo Žiskara da razmišlja o prošlosi, nagnao je Denila da razmišlja o istim događajima iz prošlosti onako kako mu ih je pre dosta vremena Žiskar ispričao. To Žiskara nije začudilo.
<BR>&nbsp;&nbsp;&nbsp;&nbsp;&nbsp;Njihov razgovor se nastavio bez ikakve neobične pauze, ali na jedan sasvim novi način, kao da je svaki od njih razmišljao o prošlosti u interesu obojice.
<BR>&nbsp;&nbsp;&nbsp;&nbsp;&nbsp;Denil reče: "Čini se, prijatelju Žiskare, da je kriza koju je Elija Bejli predvideo srećno prebrođena, pošto su žitelji Aurore shvatili da su slabiji od Zemlje i njenih mnogobrojnih svetova Naseljivača."
<BR>&nbsp;&nbsp;&nbsp;&nbsp;&nbsp;"Da, čini se, prijatelju Denile."
<BR>&nbsp;&nbsp;&nbsp;&nbsp;&nbsp;"Trudio si se da do toga dođe."
<BR>&nbsp;&nbsp;&nbsp;&nbsp;&nbsp;"Jesam. Doprineo sam da veće ostane na Fastolfovoj strani. Učinio sam ono što sam mogao kako bih oblikovao one, koji, s druge strane, oblikuju javno mnenje."
<BR>&nbsp;&nbsp;&nbsp;&nbsp;&nbsp;"Ipak, osećam neki nemir."
<BR>&nbsp;&nbsp;&nbsp;&nbsp;&nbsp;Žiskar odvrati: "Ja sam osećao nemir u svakoj etapi tog procesa, mada sam nastojao da nikome ne učinim ništa nažao. Nisam dodirnuo - mentalno - nijedno ljudsko biće kome je bilo potrebno više od lakog dodira. Na zemlji je trebalo samo potpiriti strah od odmazde i izabrati one, posebno one, u kojima je strah već tinjao i prekinuti nit koja je, u svakom slučaju, već bila izlizana i koja je svakog trenutka mogla da pukne. Na Aurori je bilo obrnuto. Ovdašnji političari odbijali su da se založe za politiku koja bi ih dovela sa njihovog udobnog sveta i ja sam to samo potvrdio, te napravio jak konopac koji ih je malo jače stegnuo. Dok sam to radio uronio sam u stalan - mada slab - metež."
<BR>&nbsp;&nbsp;&nbsp;&nbsp;&nbsp;"Zašto? Podržao si ekspanziju Zemlje i osujetio ekspanziju Svemiraca. Tako i treba da bude."
<BR>&nbsp;&nbsp;&nbsp;&nbsp;&nbsp;"Tako treba da bude? Zar ti, prijatelju Denile, smatraš da je jedan Zemljanin vredniji od jednog Svemirca, iako su obojica ljudska bića?"
<BR>&nbsp;&nbsp;&nbsp;&nbsp;&nbsp;"Postoje razlike. Elija Bejli bi više voleo da vidi svoje Zemljane poražene nego Galaksiju nenastanjenu. Dr Amadiro bi više voleo da vidi i Zemlju i Svemirce kako iščezavaju nego da vidi Zemlju kako se širi. Prvi s nadom gleda na trijumf bilo koje strane, drugi je zadovoljan što ne vidi trijumf nijedne. Zar ne bi trebalo da izaberemo ono prvo, prijatelju Žiskare?"
<BR>&nbsp;&nbsp;&nbsp;&nbsp;&nbsp;"Da, prijatelju Denile. Izgleda da je tako. Pa ipak, koliki uticaj na tebe vrši ono izuzetno važno osećanje koje gajiš prema svom nekadašnjem partneru, Eliji Bejliju?"
<BR>&nbsp;&nbsp;&nbsp;&nbsp;&nbsp;Denil odgovori: "Cenim sećanje na partnera Eliju, a narod sa Zemlje je njegov narod."
<BR>&nbsp;&nbsp;&nbsp;&nbsp;&nbsp;"Vidim da ceniš. Već mnogo dekada govorim da težiš da razmišljaš poput nekog ljudskog bića, prijatelju Denile, ali pitam se da li je to nužno kompliment. Ipak, iako težiš da razmišljaš poput nekog ljudskog bića, ti nisi ljudsko biće, i konačno, tebe sputavaju tri zakona. Ti zacelo ne bi naneo zlo nijednom ljudskom biću, pa bilo da je to ljudsko biće Zemljanin ili Svemirac."
<BR>&nbsp;&nbsp;&nbsp;&nbsp;&nbsp;"Dođe vreme, prijatelju Žiskare, kada se mora odlučiti u korist jednog ljudskog bića, a nauštrb drugog. Dobili smo izričita naređenja da zaštitimo gospođu Gladiju. U slučaju potrebe bio bih primoran da naudim nekom drugom ljudskom biću da bih zaštitio gospođu Gladiju i smatram da bih u nekoj istoj takvoj situaciji bio voljan da samo malo naudim jednom Svemircu kako bih zaštitio nekog Zemljanina."
<BR>&nbsp;&nbsp;&nbsp;&nbsp;&nbsp;"To ti misliš. Ali u stvarnoj situaciji morao bi da se rukovodiš naročitim okolnostima. Otkrio bi da se stvari ne mogu uopštavati", reče Žiskar. "Tako je i sa mnom. Podržavši Zemlju i osujetivši Auroru, onemogućio sam dr Fastolfa da ubedi vladu Aurore da postane zagovornik politike iseljavanja i da uspostavi u Galaksiji dve sile koje se šire. Nisam ništa drugo mogao do da shvatim kako je taj deo njegovih poslova propao. To ga je ispunjavalo sve većim očajanjem i možda je i ubrzalo njegovu smrt. Bilo je bolno što sam to osećao u njegovom umu. Pa ipak, prijatelju Denile..."
<BR>&nbsp;&nbsp;&nbsp;&nbsp;&nbsp;Žiskar zastade, a Denil reče: "Da?"
<BR>&nbsp;&nbsp;&nbsp;&nbsp;&nbsp;"Da nisam postupio onako kako sam postupio, to bi verovatno u velikoj meri smanjilo Zemljinu sposobnost za širenje, a ni Aurora ne bi preduzela neke velike korake u tom pravcu. Dr Fastolf bi se tada razočarao i u Zemlju i u Auroru - i, štaviše, dr Amadiro bi mu preuzeo vlast iz ruku. Njegovo razočarenje bilo bi još veće. Dok je dr Fastolf bio živ, njemu sam bio najodaniji i izabrao sam onaj put koji ga je manje razočarao, a da nisam bitno naudio ostalim pojedincima s kojima sam imao posla. Iako je dr Fastolfa neprestano mučila činjenica da nije u stanju da ubedi žitelje Aurore - i Svemirce uopšte - da se šire ka novim svetovima, bar je bio oduševljen aktivnošću Zemljana koji su se iseljavali."
<BR>&nbsp;&nbsp;&nbsp;&nbsp;&nbsp;"Zar nisi mogao da podstakneš i žitelje Zemlje i žitelje Aurore, prijatelju Žiskare, i da na taj način zadovoljiš dr Fastolfa na oba plana?"
<BR>&nbsp;&nbsp;&nbsp;&nbsp;&nbsp;"To mi je, razume se, palo na pamet, prijatelju Denile. Razmotrio sam, međutim, tu mogućnost i zaključio da to ne bi valjalo. Mogao sam da podstaknem Zemljane na iseljavanje posluživši se sasvim neznatnim promenama koje ne bi nikom naudile. Da bih to isto pokušao sa žiteljima Aurore, morao bih izvesti velike promene koje bi nanele veliku štetu. U tome me je sprečio prvi zakon."
<BR>&nbsp;&nbsp;&nbsp;&nbsp;&nbsp;"Šteta."
<BR>&nbsp;&nbsp;&nbsp;&nbsp;&nbsp;"Jeste. Pomisli samo šta bi se sve moglo učiniti da sam mogao radikalno izmeniti um dr Amadira. Pa ipak, kako sam mogao da izmenim njegovu čvrstu rešenost da oponira dr Fastolfu? To bi izgledalo kao kad bi neko pokušao da mu okrene glavu za sto osamdeset stepeni. Jedan takav potpuni zaokret, bilo glave bilo njenog emocionog sadržaja, izazvao bi, čini se, podjednako efikasno smrt."
<BR>&nbsp;&nbsp;&nbsp;&nbsp;&nbsp;"Cena moje moći, prijatelju Denile", nastavi Žiskar, "sastoji se u velikoj nedoumici u koju sam neprestano zagnjuren. Prvi zakon robotike, koji nam brani da povredimo ljudsko biće, obično se odnosi na vidljive fizičke povrede koje smo u stanju, svi mi, lako da primetimo i o kojima lako možemo da donosimo sud. Međutim, ja sam svestan ljudskih osećanja i duhovnih osobina, tako da su mi poznati tananiji oblici nanošenja povreda, iako nisam u stanju u potpunosti da ih razumem. U mnogim prilikama sam primoran da delujem iako nisam potpuno siguran u ispravnost svojih postupaka, što izaziva neprestani stres u mojim kolima."
<BR>&nbsp;&nbsp;&nbsp;&nbsp;&nbsp;"Ali ipak osećam da sam ovde dobro postupio. Omogućio sam Svemircima da izbegnu krizu. Aurora je sada svesna sve veće snage Naseljivača i biće primorana da izbegava sukob. Moraju shvatiti da je suviše kasno za odmazdu i što se toga tiče ispunili smo obećanje dato Eliji Bejliu. Usmerili smo Zemlju prema ispunjavanju Galaksije i osnivanju galaktičkog carstva."
<BR>&nbsp;&nbsp;&nbsp;&nbsp;&nbsp;Već su se vraćali ka Gladijinoj kući, ali sada je Denil zastao i jednim nežnim pritiskom šake na Žiskarovo rame primorao i ovog drugog da se zaustavi.
<BR>&nbsp;&nbsp;&nbsp;&nbsp;&nbsp;Denil reče: "Slika koju si mi opisao je privlačna. Partner Elija bi bio ponosan na nas, kao što kažeš, što smo sve to izveli. 'Roboti i carstvo' rekao bi Elija i možda bi me potapšao po ramenu. - Pa ipak, kao što rekoh, nisam spokojan, prijatelju Žiskare."
<BR>&nbsp;&nbsp;&nbsp;&nbsp;&nbsp;"Šta te muči, prijatelju Denile?"
<BR>&nbsp;&nbsp;&nbsp;&nbsp;&nbsp;"Stalno se pitam da li smo stvarno prebrodili tu krizu o kojoj je partner Elija govorio pre toliko dekada. Da li je, odista, prekasno za odmazdu Svemiraca?"
<BR>&nbsp;&nbsp;&nbsp;&nbsp;&nbsp;"Zašto te muče te sumnje, prijatelju Denile?"
<BR>&nbsp;&nbsp;&nbsp;&nbsp;&nbsp;"Da posumnjam, nateralo me je ponašanje dr Mandamusa u toku njegovog razgovora sa gospođom Gladijom."
<BR>&nbsp;&nbsp;&nbsp;&nbsp;&nbsp;Žiskarov pogled je nekoliko trenutaka ostao prikovan na Denilu i u tišini su mogli da čuju lišće kako šušti na hladnom povetarcu. Oblaci su se razilazili i uskoro će se pojaviti sunce. Za ovaj njihov telegrafski razgovor nije im bilo potrebno mnogo vremena i znali su da se Gladija još neće zapitati šta ih je zadržalo.
<BR>&nbsp;&nbsp;&nbsp;&nbsp;&nbsp;Žiskar reče: "Šta te je to u toku razgovora uznemirilo?"
<BR>&nbsp;&nbsp;&nbsp;&nbsp;&nbsp;Denil odvrati: "U četiri posebna navrata imao sam prilike da promatram Eliju Bejlija kako rešava zbunjujući problem. U sva četiri slučaja uspeo sam da zapazim na koji način mu je polazilo za rukom da iz ograničenih podataka izvuče korisne zaključke - pa čak i one koji navode na pogrešan trag. Od tada sam uvek pokušavao, u okviru svojih ograničenja, da razmišljam poput njega."
<BR>&nbsp;&nbsp;&nbsp;&nbsp;&nbsp;"Čini mi se, prijatelju Denile, da si u tom pogledu bio dobar. Ne rekoh li da težiš da razmišljaš kao neko ljudsko biće."
<BR>&nbsp;&nbsp;&nbsp;&nbsp;&nbsp;"Primetio si, znači, da je dr Mandamus želeo da sa gospođom Gladijom porazgovara o dve stvari. Sam je to podvukao. Jedna se ticala njegovog porekla, to jest toga da li je potomak Elije Bejlija ili ne. Druga se odnosila na zahtev da se gospođa Gladija sretne sa jednim Naseljivačem i kasnije podnese izveštaj o tom događaju. Od dve stvari, druga se može shvatiti kao nešto što je važno za veće. Prva bi trebala da je važna jedino njemu samom."
<BR>&nbsp;&nbsp;&nbsp;&nbsp;&nbsp;Žiskar reče: "Dr Mandamus je stvar svog porekla predstavio tako kao da je ona važna dr Amadiru."
<BR>&nbsp;&nbsp;&nbsp;&nbsp;&nbsp;"Onda se može reći da je to stvar koja je od lične važnosti dvojici ljudi, a ne samo jednom, prijatelju Žiskare. To još ne znači da je to stvar važna za veće, te stoga ni za planetu uopšte."
<BR>&nbsp;&nbsp;&nbsp;&nbsp;&nbsp;"Nastavi, onda, prijatelju Denile."
<BR>&nbsp;&nbsp;&nbsp;&nbsp;&nbsp;"Ipak je dr Mandamus stvar vezanu za državu stavio na drugo mesto, kao da je u pitanju bila neka prikrivena misao, a i veoma brzo je s njom bio gotov. Teško da je to i bilo nešto što bi zahtevalo ličnu posetu. To je mogao obaviti bilo koji funkcioner veća preko holografske veze. S druge strane, pak, dr Mandamus se prvo pozabavio pitanjem svog porekla, razgovarao o njemu do u tančine, i to je bila stvar koju niko sem njega nije mogao da obavi."
<BR>&nbsp;&nbsp;&nbsp;&nbsp;&nbsp;"Kakav je tvoj zaključak, prijatelju Denile?"
<BR>&nbsp;&nbsp;&nbsp;&nbsp;&nbsp;"Verujem da je dr Mandamus iskoristio pitanje Naseljivača kao izgovor za lični razgovor sa gospođom Gladijom, tokom koga bi privatno mogao da razmotri svoje poreklo. Jedina stvar koja ga je zanimala bilo je pitanje njegovog porekla i ništa drugo. Možeš li na bilo koji način podržati taj zaključak, prijatelju Žiskare?"
<BR>&nbsp;&nbsp;&nbsp;&nbsp;&nbsp;Aurorino sunce i dalje nije izronilo iza oblaka tako da se još mogao videti slabi sjaj u Žiskarovim očima. On reče: "Um dr Mandamusa bio je odista znatno napetiji u prvom delu razgovora nego u drugom. To možda može poslužiti kao potvrda, prijatelju Denile."
<BR>&nbsp;&nbsp;&nbsp;&nbsp;&nbsp;Denil reče: "Onda se moramo zapitati zašto je dr Mandamusu toliko stalo da sazna svoje poreklo."
<BR>&nbsp;&nbsp;&nbsp;&nbsp;&nbsp;Žiskar primeti: "Dr Mandamus je to objasnio. Jedino ako dokaže da nije potomak Elije Bejlija može očekivati da će napredovati. Dr. Amadiro, od čije dobre volje to zavisi, potpuno bi se okrenuo protiv njega da je potomak gospodina Bejlija."
<BR>&nbsp;&nbsp;&nbsp;&nbsp;&nbsp;"Tako je on predstavio stvar, prijatelju Žiskare, ali tok razgovora govori protiv toga."
<BR>&nbsp;&nbsp;&nbsp;&nbsp;&nbsp;"Zašto to kažeš? Molim te nastavi da razmišljaš kao ljudsko biće, prijatelju Denile. Mislim da je poučno."
<BR>&nbsp;&nbsp;&nbsp;&nbsp;&nbsp;Denil ozbiljno reče: "Hvala ti, prijatelju Žiskare. Da li si primetio da ništa od onoga što je gospođa Gladija iznela, kako bi opovrgla mogućnost da dr Mandamus potiče od partnera Elije, nije smatrao ubedljivim? Svaki put bi dr Mandamus rekao kako dr Amadiro ne bi prihvatio takvu tvrdnju."
<BR>&nbsp;&nbsp;&nbsp;&nbsp;&nbsp;"Tako je; i šta ti zaključuješ na osnovu toga?"
<BR>&nbsp;&nbsp;&nbsp;&nbsp;&nbsp;"Čini mi se da je dr Mandamus bio ubeđen kako dr Amadiro neće prihvatiti nikakav dokaz da mu Elija Bejli nije bio predak, tako da se svako mora zapitati zašto se uopšte mučio da o tome zapodene razgovor sa gospođom Gladijom. Očigledno je od početka znao da od toga nema ništa."
<BR>&nbsp;&nbsp;&nbsp;&nbsp;&nbsp;"Možda, prijatelju Denile, ali to je čisto nagađanje. Možeš li navesti neki mogući motiv za takvo njegovo ponašanje?"
<BR>&nbsp;&nbsp;&nbsp;&nbsp;&nbsp;"Mogu. Verujem da se raspitivao o svom poreklu, ne zato da bi uverio neumoljivog dr Amadira, već zbog toga da bi uverio samoga sebe."
<BR>&nbsp;&nbsp;&nbsp;&nbsp;&nbsp;"Zašto bi u tom slučaju uopšte pominjao dr Amadira? Zašto jednostavno nije kazao: 'Ja želim da znam.'"
<BR>&nbsp;&nbsp;&nbsp;&nbsp;&nbsp;Jedan kratak osmeh prelete Denilovim licem i ono namah promeni izraz; drugi robot nije bi sposoban za tako nešto. Denil reče: "Da je kazao gospođi Gladiji: 'Ja želim da saznam', ona bi mu sigurno odvratila da se to njega ne tiče i on ništa ne bi otkrio. Gospođa Gladija se, međutim, istom žestinom suprostavlja dr Amadiru, kao što se dr Amadiro suprostavljao Eliji Bejliju. Sasvim je izvesno da bi gospođu Gladiju uvredilo svako mišljenje koje bi o njoj čvrsto zastupao dr Amadiro. Razbesnela bi se čak i da je to mišljenje manje-više istinito, a posebno kada je potpuno lažno, kao u ovom slučaju. Trudila bi se da pokaže dr Amadiru kako nije u pravu i stavila bi na raspolaganje sve moguće dokaze kako bi to postigla."
<BR>&nbsp;&nbsp;&nbsp;&nbsp;&nbsp;"U takvom jednom slučaju, hladna uverenost dr Mandamusa da je svaki dokaz nedovoljan, samo bi je još više ražestila i naterala na nova otkrivanja. Dr Mandamus je izabrao tu strategiju kako bi bio siguran da će od gospođe Gladije izvući najviše što se može i na kraju je bio ubeđen da mu nijedan predak nije bio Zemljanin; u svakom slučaju, ne u toku poslednjih dvadeset dekada. Mislim da uopšte nije bilo bitno šta Amadiro oseća u vezi s tim."
<BR>&nbsp;&nbsp;&nbsp;&nbsp;&nbsp;Žiskar reče: "Prijatelju Denile, na zanimljiv način si sagledao stvar, ali čini mi se ne baš valjano. Kako da zaključimo da to nije samo tvoja pretpostavka?"
<BR>&nbsp;&nbsp;&nbsp;&nbsp;&nbsp;Denil objasni: "Ne čini li ti se, prijatelju Žiskare, da je dr Madamus trebalo da bude izrazito potišten i obeshrabren kada je morao da okonča istragu o svom poreklu, a nije dobio pouzdan dokaz koji mu je bio potreban za dr Amadira, u šta je želeo da mi poverujemo. Sam je rekao kako bi to trebalo da znači da nema nikakve šanse da napreduje i da nikada neće postati glavni u Robotičkom institutu. Ali meni se čini da on uopšte nije bio potišten, već presrećan. Ja mogu da donosim zaključke jedino na osnovu spoljašnjeg izgleda, ali ti možeš da učiniš i nešto više. Reci mi, prijatelju Žiskare, kakav je bio stav njegovog uma na kraju tog dela razgovora sa gospođom Gladijom?"
<BR>&nbsp;&nbsp;&nbsp;&nbsp;&nbsp;Žiskar odgovori: "Kada se sada osvrnem na to, prijatelju Denile, ne samo da je bio presrećan, već bi se moglo reći da se osećao kao pobednik. U pravu si. Pošto si objasnio način svog razmišljanja, to osećanje pobede, koje sam jasno detektovao, potvrđuje ispravnost tvog zaključivanja. U stvari, sada kada si sve razjasnio, našao sam se u neprilici jer sam to nisam uspeo da shvatim."
<BR>&nbsp;&nbsp;&nbsp;&nbsp;&nbsp;"Tako sam ja, prijatelju Žiskare, bezbroj puta reagovao na način razmišljanja Elije Bejlija. To što sam ovom prilikom uspeo da dokraja razmišljam na takva način - možda me je na to, delimično, nagnala i sadašnja kriza. Ona me tera da ozbiljnije razmišljam."
<BR>&nbsp;&nbsp;&nbsp;&nbsp;&nbsp;"Potcenjuješ sebe, prijatelju Denile. Ti već dugo ozbiljno razmišljaš. Ali zašto spominješ neku sadašnju krizu? Zastani na trenutak i objasni. Kakve veze ima to što se dr Mandamus osetio kao pobednik jer nije potomak gospodina Bejlija sa tom krizom koju spominješ?"
<BR>&nbsp;&nbsp;&nbsp;&nbsp;&nbsp;Denil poče: "Dr Mandamus nas je možda zavarao svojim tvrdnjama o dr Amadiru, ali možda bi ipak trebalo pretpostaviti da on žudi za unapređenjem; da mu je ambicija da postane prvi čovek u Institutu. Zar nije tako, prijatelju Žiskare?"
<BR>&nbsp;&nbsp;&nbsp;&nbsp;&nbsp;Žiskar na trenutak ostade da ćuti, kao da je bio zadubljen u misli, a zatim reče: "Nisam tragao za njegovim ambicijama. Proučavao sam njegov um bez nekog određenog razloga i bio sam svestan samo onog što se ispoljavalo na površini. Pa ipak, možda je i bilo nagoveštaja ambicija dok je govorio o unapređenju. Nemam ništa pouzdano na osnovu čega bih moga da se složim s tobom, prijatelju Denile, ali još manje imam išta na osnovu čega se ne bih složio sa tobom."
<BR>&nbsp;&nbsp;&nbsp;&nbsp;&nbsp;"Hajde, onda, da prihvatimo činjenicu da je dr Mandamus ambiciozan čovek i da vidimo kuda će nas to odvesti. Slažeš se?"
<BR>&nbsp;&nbsp;&nbsp;&nbsp;&nbsp;"Slažem."
<BR>&nbsp;&nbsp;&nbsp;&nbsp;&nbsp;"Zar onda ne bi bilo verovatno da je njegovo osećanje pobede, pošto su ga ubedili da ne potiče od partnera Elije, posledica činjenice da je osećao kako će sada moći da zadovolji svoju ambiciju. Međutim, to se ne može opravdati zbog pristanka dr Amadira, pošto smo se složili da je dr Mandamus upotrebio dr Amadira samo kao distrakciju. On sada svoju ambiciju može da zadovolji na neki drugi način."
<BR>&nbsp;&nbsp;&nbsp;&nbsp;&nbsp;"Koji drugi način?"
<BR>&nbsp;&nbsp;&nbsp;&nbsp;&nbsp;"Nijedan koji potiče iz takvog iznuđenog dokaza. Ali mogu da predložim jedan do koga sam došao mozgajući. Šta ako dr Mandamus zna nešto ili ako je u stanju da učini nešto što bi postiglo veliki uspeh; nešto takvo bi mu sigurno obezbedilo da postane naredni prvi čovek Instituta? Priseti se da je u zaključku raspitivanja o svom poreklu dr Mandamusu kazao: 'Preostaju mi moćne metode.' Pretpostavimo da je to tačno i da bi mogao da ih upotrebi samo u slučaju da nije potomak Elije Bejlija. Onda bi njegovo likovanje, pošto su ga ubedili da ne potiče od njega, proisticalo iz činjenice da sada može da upotrebi te metode i obezbedi sebi znatan napredak."
<BR>&nbsp;&nbsp;&nbsp;&nbsp;&nbsp;"Ali kakvi su ti 'moćni metodi', prijatelju Denile?"
<BR>&nbsp;&nbsp;&nbsp;&nbsp;&nbsp;Denil ozbiljno proudži: "Moramo nastaviti sa nagađanjima. Poznato nam je da je najveća želja dr Amadira da porazi Zemlju i natera je da ponovo postane podložna svetovima Svemiraca. Ako dr Mandamus zna način da to postigne, sigurno je da će od dr Amadira dobiti sve što želi, uključujući tu i garanciju da će uznapredovati do vrhovnog položaja. Ipak može se desiti da je dr Mandamus oklevao da porazi i ponizi Zemlju sve dok se nije uverio da ga ništa ne vezuje za ljude sa Zemlje. To mu ne bi bilo moguće ukoliko bi vodio poreklo od Elije Bejlija. Poricanje da potiče od njega oslobađa ga i omogućava mu da deluje, te on zbog toga likuje."
<BR>&nbsp;&nbsp;&nbsp;&nbsp;&nbsp;Žiskar primeti: "Ti misliš da je dr Mandamus savestan čovek?"
<BR>&nbsp;&nbsp;&nbsp;&nbsp;&nbsp;"Savestan?"
<BR>&nbsp;&nbsp;&nbsp;&nbsp;&nbsp;"To je reč koju ljudska bića ponekad upotrebljavaju. Razabrao sam da se ona odnosi na osobu koja se drži pravila ponašanja što ga primoravaju da dela protiv svojih trenutnih interesa. Ako dr Mandamus oseća da ne sme sebi dozvoliti da napreduje nauštrb onih sa kojima je makar i u daljoj vezi, onda pretpostavljam da je on savestan čovek. Mnogo sam razmišljao o takvim stvarima, prijatelju Denile, jer mi se čini da one nagoveštavaju kako ljudska bića imaju zakone koji upravljaju njihovim ponašanjem. Bar u izvesnim slučajevima."
<BR>&nbsp;&nbsp;&nbsp;&nbsp;&nbsp;"Možeš li onda reći da li je dr Mandamus odista savestan čovek?"
<BR>&nbsp;&nbsp;&nbsp;&nbsp;&nbsp;"Na osnovu mojih promatranja njegovih osećanja? Ne, nisam tragao ni za čim sličnim, ali ako je tvoja analiza ispravna, onda se čini da je u pitanju savest. Pa ipak, s druge strane, ako počnemo da ga posmatramo kao savesnog čoveka i stanemo unazad da obrazlažemo stvari, možemo doći do drugačijih zaključaka. Moglo bi nam se učiniti da je dr Mandamus pomislio kako je za pretka imao nekog Zemljanina i to pre nekih devetnaest i po dekada, te je osetio potrebu da, i protiv svoje volje, predvodi pokušaj koji će poraziti Zemlju, kako bi sebe oslobodio sramote zbog takvog porekla. Ako, pak, on poreklo ne vodi ni od kakvog Zemljanina, onda ga ništa tako nezadrživo ne bi vuklo da dela protiv Zemlje i savest bi mu bila slobodna, te bi mogla da ga nagna da ostavi Zemlju na miru."
<BR>&nbsp;&nbsp;&nbsp;&nbsp;&nbsp;Denil reče: "Ne, prijetelju Žiskare. To ne bi odgovaralo činjenicama. Kako god da se oseti rasterećen što ne mora da preduzme nikakvu razornu akciju protiv Zemlje, ostao bi bez mogućnosti da zadovolji dr Amadira i podupre vlastito napredovanje. Imajući u vidu njegovu ambicioznost, on se ne bi osećao kao pobednik, a jasno si primetio da je sa njim to bio slučaj."
<BR>&nbsp;&nbsp;&nbsp;&nbsp;&nbsp;"Shvatam. Znači, zaključujemo da dr Mandamus poseduje metod da porazi Zemlju."
<BR>&nbsp;&nbsp;&nbsp;&nbsp;&nbsp;"Da. A ako je to tačno, onda kriza koju je predvideo partner Elija nije bezbedno prebrođena, već upravo nastupa."
<BR>&nbsp;&nbsp;&nbsp;&nbsp;&nbsp;Žiskar zamišljeno reče: "Ali nismo odgovorili na ključno pitanje, prijatelju Denile. U čemu se sastoji ta kriza? U čemu je smrtna opasnost? Da li i to možeš da zaključiš?"
<BR>&nbsp;&nbsp;&nbsp;&nbsp;&nbsp;"To ne mogu da učinim, prijatelju Žiskare. Uradio sam sve što je u mojoj moći. Možda bi partner Elija postigao više da je još živ, ali ja ne mogu. Ovde se moram osloniti na tebe, prijatelju Žiskare."
<BR>&nbsp;&nbsp;&nbsp;&nbsp;&nbsp;"Na mene? Kako?"
<BR>&nbsp;&nbsp;&nbsp;&nbsp;&nbsp;"Ti si u stanju da proučiš um dr Mandamusa onako kako ja ne mogu, kao što niko drugi ne može. U stanju si da otkriješ prirodu te krize."
<BR>&nbsp;&nbsp;&nbsp;&nbsp;&nbsp;"Bojim se da ne mogu, prijatelju Denile. Kada duže živim sa nekim ljudskim bićem, kao što sam nekada živeo sa dr Fastolfom, kao što sada živim sa gospođom Gladijom, mogu, malo po malo, da odmotavam slojeve uma, jedan list za drugim, sve dok, opet malo po malo, ne stignem do zamršenog čvora i ne saznam dosta toga, ne povredivši pri tom njega, odnosno nju. Pokušati isto sa dr Mandamusom posle jednog kratkog susreta ili posle stotinu kratkih susreta ne bi urodilo nikakvim plodom. Osećanja su vidljiva, misli nisu. Ako bih zbog hitnje pokušao da ubrzam stvar, forsirajući proces, sigurno bih ga ozledio - a to ne mogu da učinim."
<BR>&nbsp;&nbsp;&nbsp;&nbsp;&nbsp;"Pa ipak, sudbina milijarde Zemljana i još mnogo milijardi koje se nalaze u ostalim delovima Galaksije možda zavisi od toga."
<BR>&nbsp;&nbsp;&nbsp;&nbsp;&nbsp;"Možda zavisi od toga. To je pretpostavka. Povreda naneta nekom ljudskom biću je činjenica. Imaj u vidu da možda samo dr Mandamus zna za prirodu krize i da je samo on u stanju da je okonča. On ne može da upotrebi svoje znanje ili sposobnosti da primora dr Amadira da mu ustupi rukovodeći položaj - ako bi dr Amadiro mogao to da dobije iz drugog izvora."
<BR>&nbsp;&nbsp;&nbsp;&nbsp;&nbsp;"Tačno", reče Denil. "Nije isključeno da je tako."
<BR>&nbsp;&nbsp;&nbsp;&nbsp;&nbsp;"U tom slučaju, prijatelju Denile, nije neophodno poznavati prirodu krize. Ako možemo onemogućiti dr Mandamusa da to ispriča dr Amadiru - ili nekom drugom - bilo šta da je to što zna, time nećemo krizu okončati."
<BR>&nbsp;&nbsp;&nbsp;&nbsp;&nbsp;"Neko drugi može otkriti ono što dr Mandamus sada zna."
<BR>&nbsp;&nbsp;&nbsp;&nbsp;&nbsp;"Svakako, ali mi ne znamo kada će se to desiti. Vrlo je verovatno da ćemo imati vremena da i dalje ispitujemo i još mnogo šta otkrijemo - kao i da se dobro pripremimo za našu ulogu u svemu tome."
<BR>&nbsp;&nbsp;&nbsp;&nbsp;&nbsp;"I onda?"
<BR>&nbsp;&nbsp;&nbsp;&nbsp;&nbsp;"Ako dr Mandamusa treba sprečiti, onda se to može uraditi i tako što će mu se razoriti um u toj meri da više ne bude od koristi - ili što će biti sasvim lišen života. Ja sam sam u stanju da mu propisno povredim um, ali ja to ne mogu učiniti. Isto tako, bilo ko od nas dvojice kadar je da okonča njegov život fizički. No, ja ni to ne mogu da učinim. Možeš li možda ti, prijatelju Denile?"
<BR>&nbsp;&nbsp;&nbsp;&nbsp;&nbsp;Nastupila ja pauza posle koje Denil konačno prošapta: "Ne mogu. I sam to znaš."
<BR>&nbsp;&nbsp;&nbsp;&nbsp;&nbsp;Žiskar lagano reče: "Iako znaš da je budućnost milijardi ljudi na Zemlji i drugde u pitanju?
<BR>&nbsp;&nbsp;&nbsp;&nbsp;&nbsp;"Ne mogu sebe naterati da povredim dr Mandamusa."
<BR>&nbsp;&nbsp;&nbsp;&nbsp;&nbsp;"Ne mogu ni ja. I tako nam ostaje saznanje da se približava pogubna kriza, kriza čija nam priroda nije poznata i koju nismo u stanju da otkrijemo, te joj se stoga ne možemo ni suprostaviti."
<BR>&nbsp;&nbsp;&nbsp;&nbsp;&nbsp;U tišini su zurili jedan u drugog, sa lica im se ništa nije moglo pročitati, ali osećanje očajanja se na izvestan način nadvilo nad njima.
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
