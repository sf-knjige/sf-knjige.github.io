<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>5.
<P>&nbsp;&nbsp;&nbsp;&nbsp;&nbsp;Svet?
<BR>&nbsp;&nbsp;&nbsp;&nbsp;&nbsp;Vorpis.
<BR>&nbsp;&nbsp;&nbsp;&nbsp;&nbsp;Svet koji ima toliko mnogo u sebi, na sebi...
<BR>&nbsp;&nbsp;&nbsp;&nbsp;&nbsp;"Dobrodošli, putnici..."
<BR>&nbsp;&nbsp;&nbsp;&nbsp;&nbsp;...dok mesec, pomisli Ketin kada su napustili kosmodrom kroz kapije obasjane zorom, mesec održava svoje sive krasote umanjene u stenama i prašini.
<BR>&nbsp;&nbsp;&nbsp;&nbsp;&nbsp;"...Vorpis ima dan od trideset tri časa, gravitaciju taman toliku da puls poveća za jednu trećinu normalnog zemaljskog pulsa tokom perioda aklimatizacije od šest časova..."
<BR>&nbsp;&nbsp;&nbsp;&nbsp;&nbsp;Prošli su stometarski stub. Grotla, zapaljena pod zorom, lila su magle koje su zaogrtale visoravan. Zmija, oživotvorena i mehanička, simbol čitavog ovog iskričavog sektora noći, uvijala se na svom stubu. Kada je posada zakaračila na pokretni kolovoz, spljošteno sunce razmazivalo je modrice noći.
<BR>&nbsp;&nbsp;&nbsp;&nbsp;&nbsp;"...sa četiri grada od po preko pet miliona stanovnika. Vorpis proizvodi petnaest odsto celokupnog dinaplasta za Zmaj. U ekvatorijalnim zonama, sa obilatim tragovima lave, četrdesetak ruda vadi se iz tečnih stena. Ovde, u tropskim polarnim oblastima, jahači s mrežama love arolate i akvalate duž kanjona između visoravni. Vorpis je širom galaksije poznat po Institutu Alkan, koji se nalazi u glavnom gradu njegove Severne hemisfere - Feniksu..."
<BR>&nbsp;&nbsp;&nbsp;&nbsp;&nbsp;Prošli su granicu glasa informacione službe, stigli u tišinu. Dok se put uzdizao sa stepeništa, Lork, među posadom, zurio je na trg.
<BR>&nbsp;&nbsp;&nbsp;&nbsp;&nbsp;"Kapetane, gde sada ćemo?" Sebastijan je poneo samo jednog od svojih ljubimaca sa broda. On se ljuljao i gazio po njegovom desnom ramenu.
<BR>&nbsp;&nbsp;&nbsp;&nbsp;&nbsp;"Poći ćemo maglenim puzačem u grad, a zatim otići do Alkana. Svako ko želi može poći sa mnom, ili skitati oko muzeja, ili dobiti nekoliko časova dopusta u gradu. Ako neko želi da ostane na brodu..."
<BR>&nbsp;&nbsp;&nbsp;&nbsp;&nbsp;"...i propusti priliku da vidi Alkan...?"
<BR>&nbsp;&nbsp;&nbsp;&nbsp;&nbsp;"...košta li mnogo da se uđe..."
<BR>&nbsp;&nbsp;&nbsp;&nbsp;&nbsp;"...ali kapetan ima tetku koja ovde radi..."
<BR>&nbsp;&nbsp;&nbsp;&nbsp;&nbsp;"...tako da možemo ući besplatno", završi Idas.
<BR>&nbsp;&nbsp;&nbsp;&nbsp;&nbsp;"Nemojte brinuti a tome", reče Lork kada su strčali sa platforme do terena na kome su bili pričvršćeni magleni puzači.
<BR>&nbsp;&nbsp;&nbsp;&nbsp;&nbsp;Polarna oblast Vorpisa bila je prošarana stenovitim zaravnima, od kojih su mnoge imale površinu od nekoliko kvadratnih kilometara. Između njih, masivne magle brazdale su se i suljale, ne mešajući se sa azotno-kiseoničkom atmosferom iznad njih. Aluminijum-oksid u prahu, kao i arsenik-sulfat u vaporizovanim ugljovodonicima oslobađali su se sa burnog dna, ispunjavajući prostor između zaravni. Neposredno iza ravni koja je nosila kasmodrom bila je još jedna, sa obrađenim biljkama, samoniklim na južnijim geografskim širinama, a ovde čuvanim kao prirodni park (tamnosmeđe, rđasto, skerletno); na najvećoj zaravni bio je Feniks.
<BR>&nbsp;&nbsp;&nbsp;&nbsp;&nbsp;Magleni puzači, inercijalne letelice čiji su pogon statički naboji koji se stvaraju između pozitivno jonizovane atmosfere i negativno jonizovanog oksida, orali su površinu magle kao lađe.
<BR>&nbsp;&nbsp;&nbsp;&nbsp;&nbsp;U prostranam holu, vremena polazaka klizila su ispod providnih kocki, a za njima strelice koje su usmeravale gomilu prema pristaništu za ukrcavanje:
<BR>
<BR>&nbsp;&nbsp;&nbsp;&nbsp;&nbsp;PARK ANDROMEDA - FENIKS - MONKLER
<BR>
<BR>&nbsp;&nbsp;&nbsp;&nbsp;&nbsp;a jedna velika ptica, kupajući se u vatri, letela je kroz multihrom, ispod čizama, bosih nogu i sandala.
<BR>
<BR>&nbsp;&nbsp;&nbsp;&nbsp;&nbsp;Na palubi puzača, Ketin se naslonio na ogradu posmatrajući kroz plastični zid kako beli talasi pršte i odmotavaju se preko sunca da bi ih trup skrhao.
<BR>&nbsp;&nbsp;&nbsp;&nbsp;&nbsp;"Jesi li ikada pomislio", reče Ketin kada mu se Miš približio sišući ledenu bombonu, "kako bi teško bilo čoveku iz prošlosti da razume sadašnjost. Pomisli da se neko ko je umro u, recimo, dvadeset šestom veku probudi ovde. Shvataš li kako bi on bio potpuno užasnut i zbunjen dok bi šetao po ovom puzaču?"
<BR>&nbsp;&nbsp;&nbsp;&nbsp;&nbsp;"Aha?" Miš izvadi slatkiš iz usta. "Hoćeš ovo da završiš? Ja sam gotov?"
<BR>&nbsp;&nbsp;&nbsp;&nbsp;&nbsp;"Hvala. Evo, uzmi recimo..." Ketinova vilica zadrhta kad njegovi zubi smrskaše kristalni šećer iz lanenih vlakana, "...čistoću. Postojao je hiljadugodišnji period, od otprilike petnaestog do dvadeset petog veka, kada su ljudi trošili neverovatno mnogo vremena i energije održavajući stvari čistim. To se završilo kada je poslednja zarazna bolest postala ne samo izlečiva, nego i nemoguća. Postojala je jedna neverovatnost koja se nazivala 'kijavica', za koju si i u dvadeset petom veku mogao biti siguran da ćeš je imati bar jednom godišnje. Nagađam da je u to vreme postojao neki izgovor za taj fetiš: izgleda da je bio neki uzajamni odnos između prljavštine i bolesti. Ali, kada je zaraza postala zastarela stvar, zdravstvene mere su isto tako postale prevaziđene. Kada bi naš čovek od pre pet stotina godina, međutim, video tebe kako hodaš po ovoj palubi samo sa jednom cipelom na nozi, pa te video kako sedaš da jedeš bosom nogom, ne pobrinuvši se da je opereš - možeš li zamisliti kako bi on bio potresen?"
<BR>&nbsp;&nbsp;&nbsp;&nbsp;&nbsp;"Ne šališ se?"
<BR>&nbsp;&nbsp;&nbsp;&nbsp;&nbsp;Ketin klimnu glavom.
<BR>&nbsp;&nbsp;&nbsp;&nbsp;&nbsp;Magla se razbi na litici, varničeći.
<BR>&nbsp;&nbsp;&nbsp;&nbsp;&nbsp;"Ideja o poseti Alkanu inspirisala me je, Miše. Razvijam čitavu teoriju istorije. Ona je u vezi sa mojim romanom. Hoćeš li da me udostojiš sa malo pažnje? Objasniću ti. Palo mi je na um, ako čovek uzme u razmatranje..." Stao je.
<BR>&nbsp;&nbsp;&nbsp;&nbsp;&nbsp;Prošlo je dosta vremena da čitava pregršt izraza preleti preko Miševog lica. "Šta je to?" upita, pošto ništa nije mogao da smisli. "Kakva je tvoja torija?"
<BR>&nbsp;&nbsp;&nbsp;&nbsp;&nbsp;"Sajana Von Rej Morgan!"
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ko, Miše. Sajana Von Rej Morgan. Imao sam savršeno posrednu misao: palo mi je na um ko je kapetanova tetka, upravnik Alkana. Kada je Tij čitala tarot, kapetan je pomenuo nekog ujaka koji je ubijen kada je on bio dete."
<BR>&nbsp;&nbsp;&nbsp;&nbsp;&nbsp;Miš se namršti: "Aha..."
<BR>&nbsp;&nbsp;&nbsp;&nbsp;&nbsp;Ketin zatrese glavom, podsmevajući se neverici.
<BR>&nbsp;&nbsp;&nbsp;&nbsp;&nbsp;"Ko šta?" upita Miš.
<BR>&nbsp;&nbsp;&nbsp;&nbsp;&nbsp;"Morgan i Andervud?"
<BR>&nbsp;&nbsp;&nbsp;&nbsp;&nbsp;Miš pogleda nadole, sa strane; oni su u svim pravcima pretresali obmanjujuće asocijacije.
<BR>&nbsp;&nbsp;&nbsp;&nbsp;&nbsp;"Mislim da se to desilo pre nego što si ti rođen", reče najzad Ketin. "Ali, mora da si čuo o tome, video to negde. Čitav taj događaj prikazivan je širom galaksije u psihoramama, u vreme kada se to desilo. Imao sam svega tri godine, ali..."
<BR>&nbsp;&nbsp;&nbsp;&nbsp;&nbsp;"Morgan je izvršio atentat na Andervuda!" uzviknu Miš.
<BR>&nbsp;&nbsp;&nbsp;&nbsp;&nbsp;"Andervud je", reče Ketin, "izvršio atentat na Morgana. Ali, u tome i jeste stvar."
<BR>&nbsp;&nbsp;&nbsp;&nbsp;&nbsp;"Na Arku", reče Miš. "U Vlašićima."
<BR>&nbsp;&nbsp;&nbsp;&nbsp;&nbsp;"Sa milijardama ljudi širom galaksije koji su čitavu stvar iskusili u psihoramama. U to vreme nije mi moglo biti više od tri godine. Bio sam kod kuće na Luni i posmatrao inauguraciju sa mojim roditeljima, kada se taj neverovatni tip u plavom prsluku probio kroz gomilu i pretrčao trg Hronaiki sa žicom u ruci."
<BR>&nbsp;&nbsp;&nbsp;&nbsp;&nbsp;"Bio je zadavljen!" uzviknu Miš. "Morgan je bio zadavljen! Video sam psihoramu tog događaja! Jednom prilikom prošle godine u gradu Marsu, kada sam bio na putovanju u trouglu, doživeo sam to kao kraći prilog. A možda je to bio dokumentarac o nečem drugom."
<BR>&nbsp;&nbsp;&nbsp;&nbsp;&nbsp;"Andervud je Morganu gotovo odsekao glavu", objašnjavao je Ketin. "Kad god ponovo doživljavam snimak, oni odsecaju onaj deo koji se odnosi na stvarnu smrt. Ali, još pet milijardi bilo je podvrgnuto emocijama čoveka koji je baš trebalo da položi zakletvu za svoj drugi mandat kao ministar Vlašića, a kojeg je iznenada napao ludak i ubio ga. Svi mi osetili smo kako nam se Andervud spušta na leđa; čuli smo kada je Sajana Morgan vrisnula i osetili kada je pokušala da ga otrgne; čuli smo poslanika Kol-sina kako urla na trećeg telohranitelja - to je onaj deo koji je stvorio čitavu zbrku u potonjim istragama - i osetili smo kako nam Andervud steže tu žicu oko vrata, osetili kako se useca u nas; izmahnuli smo desnom rukom, a levu nam je ščepala gospođa Taj; onda smo umrli." Ketin zatrese glavom. "A tada je glupi operater projektora - zvao se Naibn'n, i zahvaljujući njegovom idiotizmu zamalo da mu je spržila mozak gomila ludaka koji su pomislili da je on uključen u zaveru - okrenuo psihomat na Sajanu (umesto na ubicu, kako bismo mogli da saznamo ko je i gde namerava), tako da smo sledećih trideset sekundi svi mi bili ta histerična žena koja čuči na trgu držeći krvareće telo svog muža, usred zbrke jednako histeričnih diplomata, poslanika i policajaca, koji su posmatrali kako Andervud vrluda i vijuga kroz masu, da bi konačno iščezao."
<BR>&nbsp;&nbsp;&nbsp;&nbsp;&nbsp;"Taj deo nisu prikazali u gradu Marsu. Međutim, sećam se Morganove žene. To je kapetanova tetka?"
<BR>&nbsp;&nbsp;&nbsp;&nbsp;&nbsp;"Mora biti da je ona sestra njegovog oca."
<BR>&nbsp;&nbsp;&nbsp;&nbsp;&nbsp;"Otkud znaš?"
<BR>&nbsp;&nbsp;&nbsp;&nbsp;&nbsp;"Pa, pre svega, po imenu - Von Rej Morgan. Sećam se kako sam jednom čitao, pre nekih sedam ili osam godina, da ona ima neku vezu sa Alkanom. Veruje se da je ona sjajna i osećajna žena. Tokom prvih desetak godina posle atentata, ona je bila u žiži onog užasno prefinjenog dela društva uvek tamo-amo između Zmaja i Vlašića; viđala se na Plamenoj plaži Čobeovog sveta, ili se prikazivala sa svoje dve male kćeri na nekoj vasionskoj regati. Provela je dosta vremena sa svojom rođakom, Lejlom Selvin, koja je i sama bila ministar Federacije Vlašići tokom jednog mandata. Psihoramski snimci uvek su bili kidani, iz želje da se ona sačuva od skandala, ili iz poštovanja prema čitavom tom užasu sa Morganom. Danas, ako se ona pojavi na otvaranju neke umetničke izložbe ili na nekom društvenom događaju, to je još predmet objavljivanja, mada su je poslednjih nekoliko godina malo zapostavili. Ako je ona upravnik Alkana, sva je prilika da se u to upetljala da bi stekla publicitet."
<BR>&nbsp;&nbsp;&nbsp;&nbsp;&nbsp;"Čuo sam o njoj", Miš klimnu glavom, najzad podigavšu pogled.
<BR>&nbsp;&nbsp;&nbsp;&nbsp;&nbsp;"Postojao je jedan period kada je ona verovatno bila najpoznatija žena u galaksiji."
<BR>&nbsp;&nbsp;&nbsp;&nbsp;&nbsp;"Misliš li da ćemo je sresti?"
<BR>&nbsp;&nbsp;&nbsp;&nbsp;&nbsp;"Hej", reče Ketin, držeći se za ogradu i naginjući se natrag, "to bi stvarno bilo nešto! Možda bih mogao da napišem svoj roman na temu Morganovog ubistva, neku vrstu savremenog istorijskog romana."
<BR>&nbsp;&nbsp;&nbsp;&nbsp;&nbsp;"Oh, da", reče Miš. "Tvoju knjigu."
<BR>&nbsp;&nbsp;&nbsp;&nbsp;&nbsp;"Jedina stvar koja me zadržava jeste to, što ne mogu da nađem temu. Ne znam kako bi gospođa Morgan reagovala na tu zamisao. Oh, ne bih ja napravio ništa slično onim senzacionalnim izveštajima koji uporno naknadno izlaze u psihoramama. Hoću da pokušam da dam odmereno, studiozno umetničko delo, posvećeno ovoj temi, koja je traumatizovala veru čitave jedne generacije u uređen i racionalan svet čovekovog..."
<BR>&nbsp;&nbsp;&nbsp;&nbsp;&nbsp;"Ponovo, ko je koga ubio?"
<BR>&nbsp;&nbsp;&nbsp;&nbsp;&nbsp;"Andervud je - znaš, upravo mi je palo na um, kada je to uradio bio je mog uzrasta - zadavio ministra Morgana."
<BR>&nbsp;&nbsp;&nbsp;&nbsp;&nbsp;"Ne želim da pogrešim ako je budem sreo. Uhvatili su ga, zar ne?"
<BR>&nbsp;&nbsp;&nbsp;&nbsp;&nbsp;"Bio je na slobodi dva dana, predao se dvaput i bio dvaput pušten zajedno sa hiljadu dvesta čudaka koji su priznali to ubistvo takom tih četrdeset osam časova; dospeo je do kasmodroma sa namerom da se sretne sa svoje dve žene na jednoj od rudarskih stanica u Spoljnim naseobinama, kada je uhapšen u imigracionom uredu. Ima tu materijala za tuce romana! Hteo sam temu koja je istorijski značajna. Ako ništa drugo, biće to mogućnost da iznesem moju teoriju, koja, kao što sam hteo da kažem..."
<BR>&nbsp;&nbsp;&nbsp;&nbsp;&nbsp;"Ketine?"
<BR>&nbsp;&nbsp;&nbsp;&nbsp;&nbsp;"A... da?" Njegove oči, do maločas na bakarnim oblacima, vratiše se na Miša.
<BR>&nbsp;&nbsp;&nbsp;&nbsp;&nbsp;"Šta je?"
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Tamo."
<BR>&nbsp;&nbsp;&nbsp;&nbsp;&nbsp;Kroz razbijene brežuljke magle zasvetleo je metal. Zatim se crna mreža uzdigla iz talasa mreškajući se. Desetak metara široka, mreža se izbacila iz magle. Prianjajući za središte rukama i nogama, sa prslukom koji je leteo, sa tamnom kosom koja je šibala sa njegovog maskiranog lica, čovek je mrežu odvezao u dolju; magla ga pokri.
<BR>&nbsp;&nbsp;&nbsp;&nbsp;&nbsp;"Verujem", reče Ketin, "da to jahač na mreži lovi domorodačkog arolata, ili možda akvalata, u kanjonima između visoravni."
<BR>&nbsp;&nbsp;&nbsp;&nbsp;&nbsp;"Je l' da? Jesi li bio ovde -ranije..."
<BR>&nbsp;&nbsp;&nbsp;&nbsp;&nbsp;"Ne. Na univerzitetu sam doživeo desetak alkanskih izložbi. Gotovo svaka velika škola je sa njima izosenzorno povezana. Ali, nikada ovde nisam bio; samo sam slušao glas informativne službe tamo na sletištu."
<BR>&nbsp;&nbsp;&nbsp;&nbsp;&nbsp;"Oh."
<BR>&nbsp;&nbsp;&nbsp;&nbsp;&nbsp;Još dva jahača pojavila su se na površini u svojim mrežama. Magla zavarniči. Kada su se spustili, iskrsnuli su četvrti, peti i šesti.
<BR>&nbsp;&nbsp;&nbsp;&nbsp;&nbsp;"Izgleda čitav čopor."
<BR>&nbsp;&nbsp;&nbsp;&nbsp;&nbsp;"Mreže", razmišljao je Ketin. Nagnuo se preko ograde. "Velika mreža, koja se širi među zvezdama, kroz vreme..." Govorio je polako, meko. Goniči iščezoše. "Moja teorija glasi: ako društvo shvatite kao..." Zatim baci pogled na zvuk pored njega, kao vetar.
<BR>&nbsp;&nbsp;&nbsp;&nbsp;&nbsp;Miš je izvadio sirinks. Ispad tamnih i drhtavih prstiju, sive svetlosti vrtele su se i plele.
<BR>&nbsp;&nbsp;&nbsp;&nbsp;&nbsp;Kroz imitaciju magle, zlatne paučine su svetlucale i utapale se u šestotonsku melodiju. Vazduh je bio oštar i hladan; osećao se miris vetra, ali ne i njegov pritisak.
<BR>&nbsp;&nbsp;&nbsp;&nbsp;&nbsp;Tri, pet, tuce putnika okupilo se da gleda. Iza ograde, jahači na mrežama su se još jednom pojavili, a neko, shvativši dečakovo nadahnuće, uzviknu: "Ohhh, vidim šta on..." i zaćuta, jer su to učinili i svi drugi.
<BR>&nbsp;&nbsp;&nbsp;&nbsp;&nbsp;Završilo se.
<BR>&nbsp;&nbsp;&nbsp;&nbsp;&nbsp;"Bilo divno je!"
<BR>&nbsp;&nbsp;&nbsp;&nbsp;&nbsp;Miš pogleda naviše. Tij je stajala iza Sebastijana.
<BR>&nbsp;&nbsp;&nbsp;&nbsp;&nbsp;"Hvala." Nasmešio se i počeo da vraća instrument u torbu. "Oh." Ugledao je nešto i ponovo podigao pogled. "Imam nešto za tebe." Zavuče ruku u torbu. "Našao sam ovo na podu, tamo na Roku. Mislim da si je... ispustila?"
<BR>&nbsp;&nbsp;&nbsp;&nbsp;&nbsp;Pogleda Ketina i vide da namršteni izraz iščezava. Onda je pogledao Tij i osetio kako se njegov osmeh otvara u svetlost njenog.
<BR>&nbsp;&nbsp;&nbsp;&nbsp;&nbsp;"Hvala ti." Stavila je kartu u veliki džep svog žaketa. "Karta je li dopala ti se?"
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Svaku kartu da bi dobio meditirati moraš."
<BR>&nbsp;&nbsp;&nbsp;&nbsp;&nbsp;"Ti meditirao si?" upita Sebastijan.
<BR>&nbsp;&nbsp;&nbsp;&nbsp;&nbsp;"Oh, da. Dugo sam je gledao. Ja i kapetan."
<BR>&nbsp;&nbsp;&nbsp;&nbsp;&nbsp;"To dobro je." Nasmešila se.
<BR>&nbsp;&nbsp;&nbsp;&nbsp;&nbsp;Miš se poigravao svojim kaišem.
<BR>
<BR>&nbsp;&nbsp;&nbsp;&nbsp;&nbsp;U Feniksu, Ketin upita: "Stvarno nećeš da ideš?"
<BR>&nbsp;&nbsp;&nbsp;&nbsp;&nbsp;Miš se opet poigravao svojim kaišem. "Jok."
<BR>&nbsp;&nbsp;&nbsp;&nbsp;&nbsp;Ketin slegnu ramenima. "Mislim da bi ti se dopalo."
<BR>&nbsp;&nbsp;&nbsp;&nbsp;&nbsp;"Video sam muzej ranije. Hoću samo malo da se prošetam."
<BR>&nbsp;&nbsp;&nbsp;&nbsp;&nbsp;"Dobro", reče Ketin. "U redu. Videćemo se kada se vratimo u luku." Okrenuo se, potrčao uz kamene stepenice iza kapetana i ostalih članova posade. Stigli su do autoplatforme, koja ih je pronela kroz vrleti prema blistajućem Feniksu.
<BR>&nbsp;&nbsp;&nbsp;&nbsp;&nbsp;Miš je posmatrao maglu koja se prosipala duž škriljaca. Veći puzači - tek što su se iskrcali sa jednog - bili su usidreni na dokovima levo; manji su se lupkali desno. Mostovi su se pružali sa stena, premošćavajući pukotine usečene tu i tamo po zaravni.
<BR>&nbsp;&nbsp;&nbsp;&nbsp;&nbsp;Miš pažljivo pročačka uho noktom malog prsta i krenu ulevo.
<BR>&nbsp;&nbsp;&nbsp;&nbsp;&nbsp;Mladi Ciganin je najveći deo života pokušavao da proživi očima, ušima, nosem, nožnim prstima i prstima ruku. Tokom najvećeg dela života u tome je uspevao. Ali, povremeno, kao što se desilo na Roku, za vreme Tijinog čitanja tarota, ili za vreme razgovora sa Ketinom i kapetanom posle toga, morao je sebi priznati, da ono što se dešavalo u njegovoj prošlosti utiče na njegove sadašnje postupke. Usledilo je vreme sazmoposmatranja. Preispitujući se, otkrio je stari strah. Sada, znao je da ima dve razdražljive površine. Jednu je mogao da stiša udarajući osetljive ploče na svom sirinksu. Da bi ublažio drugu, morao je da ima duge, lične sesije samodefinisanja. Definisao je:
<BR>&nbsp;&nbsp;&nbsp;&nbsp;&nbsp;Osamnaest, devetnaest?
<BR>&nbsp;&nbsp;&nbsp;&nbsp;&nbsp;Možda. U svakom slučaju, već sam pune četiri godine u dobu razuma, kako ga zovu. I mogu da glasam na izborima u Zmaju. Mada nikad nisam glasao. Opet, biram svoj put niz stene i dokove još jedne luke. Gde ideš, Miše? Gde si bio i šta ćeš raditi kad tamo stigneš? Sedi i malo sviraj. Samo, to mora da znači više od toga. Aha. Kapetanu to nešto znači. Želeo bih da to mogu da zamutim preko svetlosti na nebu. Gotovo da mogu kada čujem da o tome govori. Ko bi drugi mogao da zapali moju harfu da podražava sunce? To bi bila prilično jaka svetlost. Oslepela je Dena... i pitam se kako je izgledala. Ne želiš li da provedeš sledećih pet petina svog života sa netaknutim rukama i očima? Da se vežem za neka tlo, da nađem, devojke i pravim decu? Jok. Pitam se da li je Ketin srećan sa svojim teorijama i beleškama i beleškama i teorijama? Šta bi se desilo kada bih pokušao da sviram svaj sirinks na isti način na koji on pokušava da uradi svoju knjigu, razmišljajući, odmeravajući? Jedna stvar, ne bih imao vremena da sebi postavljam ova loša pitanja. Kao: šta kapetan misli o meni? Spotiče se o mene, smeje se i podiže Miša i stavlja ga u džep. Ali to znači više od toga! Kapetan stiče svoju ćaknutu zvezdu. Ketin pravi svoju paučinu od reči koje niko ne sluša. Ja, Miš? Ciganin sa sirinksom umesto sa larinksom. Međutim, meni to nije dovoljno. Kapetane, gde me odvodiš? Hajde. Sigurno da ću ići. Ne postoji nikakvo drugo mesto na kome bi trebalo da budem. Mislim da ću pronaći ko sam kada tamo stignem. Ili, da li umiruća zvezda zaista odaje toliko svetlosti koliko mogu da vidim...
<BR>&nbsp;&nbsp;&nbsp;&nbsp;&nbsp;Miš je sišao sa sledećeg mosta, s palčevima za pantalonama, s pogledom nadole.
<BR>&nbsp;&nbsp;&nbsp;&nbsp;&nbsp;Zveket lanaca.
<BR>&nbsp;&nbsp;&nbsp;&nbsp;&nbsp;On pagleda naviše.
<BR>&nbsp;&nbsp;&nbsp;&nbsp;&nbsp;Lanci su se vukli preko valjka veličine tri metra, izvlačeći priliku iz magle. Na steni ispred stovarišta, muškarci i žene tumarali su na džinovskoj mašineriji. U svojoj kabini, kranista je još nosio masku. Prekrivena mrežama, životinja je iskrsavala iz magle, bijući krilima perajima. Mreže su kloparale.
<BR>&nbsp;&nbsp;&nbsp;&nbsp;&nbsp;Arolat (a mogao je biti i akvalat) bio je dug dvadeset metara. Manje dizalice spuštale su kuke. Jahači mreža držali su krila životinje i kačili ih.
<BR>&nbsp;&nbsp;&nbsp;&nbsp;&nbsp;Kada je Miš sišao među ljude da posmatra sa litice, neko uzviknu: "Aleks je povređen!"
<BR>&nbsp;&nbsp;&nbsp;&nbsp;&nbsp;Spuštena pomoću kolotura, skela je iznela posadu od petorice. Životinja se umirila. Puzeći uz mreže, kao da su one udobne merdevine, popustili su jedan odsek spona. U sredini je mlitavo visio jahač.
<BR>&nbsp;&nbsp;&nbsp;&nbsp;&nbsp;Jedan je gotovo ispustio svoj odsek; povređeni jahač zanjiha se i udari u plavu slabinu.
<BR>&nbsp;&nbsp;&nbsp;&nbsp;&nbsp;"Drži to tamo, Bo!"
<BR>&nbsp;&nbsp;&nbsp;&nbsp;&nbsp;"U redu! Uhvatio sam!"
<BR>&nbsp;&nbsp;&nbsp;&nbsp;&nbsp;"Podigni ga, lagano."
<BR>&nbsp;&nbsp;&nbsp;&nbsp;&nbsp;Miš se zagleda u maglu. Prvi jahač dospeo je do stene, dok su spone tandrkale po kamenu tri metra dalje. Popeo se, vukući svoju mrežu. Odvezao je trake sa šake, razdvojio priključke sa ruke, kleknuo i isključio utikače sa vlažnih gležnjeva. Zatim je prevukao mrežu preko ramena na široki dok. Magleni plovci na ivici mreže još su držali najveću masu prepleta, vitlajući njime po vazduhu. Bez njih, procenio je Miš, ne uzimajući u obzir nešto veću gravitaciju, mehanizam klopke imao je masu od više stotina kilograma.
<BR>&nbsp;&nbsp;&nbsp;&nbsp;&nbsp;Jaš tri jahača stigla su do ivice, sa vlažnom kosom prilepljenom za njihove maske - na glavi jednog čoveka isticala se kovrdžava i crvena kosa - vukući svoje mreže. Aleks je hramao između dvojice drugara.
<BR>&nbsp;&nbsp;&nbsp;&nbsp;&nbsp;Stigla su još četiri jahača. Jedan plavokosi, snažan čovek tek što je isključio mrežu iz svoje leve šake, podiže pogled prema Mišu. "Hej", bilo je to grleno roktanje, "Šta na tvom bedru. Šta je to?" Slobodnom rukom zabacio je svoju bujnu kosu.
<BR>&nbsp;&nbsp;&nbsp;&nbsp;&nbsp;Miš pagleda naniže, pa naviše. "A?"
<BR>&nbsp;&nbsp;&nbsp;&nbsp;&nbsp;Čovek udarcem odbaci mrežu sa leve čizme. Desno stopalo bila mu je boso. "Senzorni sirinks, a?"
<BR>&nbsp;&nbsp;&nbsp;&nbsp;&nbsp;Miš se nasmeši. "Aha."
<BR>&nbsp;&nbsp;&nbsp;&nbsp;&nbsp;Čovek klimnu glavom. "Dete jednom koje je đavola moglo da svira poznavao sam..." Zastao je, oborene glave. Gurnuo je palac ispod vilice na maski. Štitnik za usta i očne pločice se svukaše.
<BR>&nbsp;&nbsp;&nbsp;&nbsp;&nbsp;Kada ga je to pogodilo, Miš je osetio kako ga nešto zagolica u grlu, što je bio još jedan aspekt njegove govorne mane. Stegao je vilice i otvorio usne; zatim je zatvorio usne i otvorio zube. Ni na jedan ni na drugi način ne možete govoriti. Zato je pokušao da to završi privremenim znakom pitanja; zastrugalo je u nekontrolisanom uzviku: "Leo?"
<BR>&nbsp;&nbsp;&nbsp;&nbsp;&nbsp;Prskajuće crte se slomiše. "Ti, Miše, si to?"
<BR>&nbsp;&nbsp;&nbsp;&nbsp;&nbsp;"Leo, šta ti...? Ali...!"
<BR>&nbsp;&nbsp;&nbsp;&nbsp;&nbsp;Leo je spustio mrežu iz drugog ručnog zgloba, isključio utikač iz drugog gležnja, a zatim zgrabio šaku spona. "Sa mnom u kuću mreža dođi! Pet godina, desetak... ili više..."
<BR>&nbsp;&nbsp;&nbsp;&nbsp;&nbsp;Miš se i dalje osmehivao, jer je to bilo jedino što je mogao da učini. I on je zgrabio spone, pa su vukli mrežu - uz pomoć maglenih plovaka - preko stene.
<BR>&nbsp;&nbsp;&nbsp;&nbsp;&nbsp;"Hej, Karo, Bolsume, ovo Miš je!"
<BR>&nbsp;&nbsp;&nbsp;&nbsp;&nbsp;Dva čoveka se okrenuše.
<BR>&nbsp;&nbsp;&nbsp;&nbsp;&nbsp;"Vi momka o kojem govorio sam sećate se? To on je. Hej, Miše, ti pedalj viši nisi li? Koliko godina, sedam, osam, prošlo je? I još sirinks imaš?" Leo pogleda na torbu. "Ti dobar si, kladim se. Dobar bio si."
<BR>&nbsp;&nbsp;&nbsp;&nbsp;&nbsp;"Jesi li ikada i sam nabavio sirinks, Leo? Mogli bismo da zajedno sviramo..."
<BR>&nbsp;&nbsp;&nbsp;&nbsp;&nbsp;Leo zatrese glavom uz osmeh koji je pokazivao nelagodnost. "U Istanbulu poslednji put sirinks imao sam. Ne od tada. Dosad zaboravio sve to sam."
<BR>&nbsp;&nbsp;&nbsp;&nbsp;&nbsp;"Oh", reče Miš i nasluti gubitak.
<BR>&nbsp;&nbsp;&nbsp;&nbsp;&nbsp;"Hej, to senzorni sirinks je koji u Istanbulu ukrao si?"
<BR>&nbsp;&nbsp;&nbsp;&nbsp;&nbsp;"Sa mnom je sve vreme od tada."
<BR>&nbsp;&nbsp;&nbsp;&nbsp;&nbsp;Leo prsnu u smeh i stavi ruke oko Miševih oštrih ramena. Smeh (da li je Miš osetio Leov dobitak?) valjao se kroz ribareve reči: "A ti sirinks sve vreme svirao si? Sada za mene sviraš. Sigurno! Ti za mene mirise i zvukove i boje udaraćeš." Veliki prsti češali su tamnu plećku ispod Miševe radne bluze. "Hej, Bo, Karo - vi pravog svirača sirinksa sada videćete."
<BR>&nbsp;&nbsp;&nbsp;&nbsp;&nbsp;Dva jahača su oklevala:
<BR>&nbsp;&nbsp;&nbsp;&nbsp;&nbsp;"Doista sviraš tu stvar?"
<BR>&nbsp;&nbsp;&nbsp;&nbsp;&nbsp;"Bio je ovde neki čova pre otprilike šest meseci koji je mogao da odsvira jednu lepu..." Rukama punim ožiljaka načinio je dve krivulje u vazduhu, pa laktom gurnuo Miša. "Znaš na šta mislim?"
<BR>&nbsp;&nbsp;&nbsp;&nbsp;&nbsp;"Miš bolje od tog svira!" insistirao je Leo.
<BR>&nbsp;&nbsp;&nbsp;&nbsp;&nbsp;"Leo nije mogao prestati da govori o onom dečaku kojeg je poznavao na Zemlji. Rekao je da ga je naučio da sam svira, ali kada smo Leu dali sirinks..." On zatrese glavom, smejući se.
<BR>&nbsp;&nbsp;&nbsp;&nbsp;&nbsp;"Ali, ovo dečak taj je!" uzviknu Leo, lupkajući Miša po ramenu.
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Oh!"
<BR>&nbsp;&nbsp;&nbsp;&nbsp;&nbsp;"Miš ovo je!"
<BR>&nbsp;&nbsp;&nbsp;&nbsp;&nbsp;Prošli su kroz dvospratna vrata kuće mreža. Viseći na visokim kukama, mreže su tvorile lavirinte i zavese. Jahači su vešali mreže na okvire sa zateznim kukama koji su se na koloturima spuštali sa tavanice. Kada bi se mreža tako rastegla, jahač je mogao da popravi pokidane spone, ponovo podesi reaktivne sparivače koji omogućuju da se mreža kreće i oblikuje se na osnovu nervnih impulsa iz utičnica.
<BR>&nbsp;&nbsp;&nbsp;&nbsp;&nbsp;Dva jahača gurala su napolje jednu veliku mašinu sa puno zuba.
<BR>&nbsp;&nbsp;&nbsp;&nbsp;&nbsp;"Šta je to?"
<BR>&nbsp;&nbsp;&nbsp;&nbsp;&nbsp;"Time oni će arolata kasapiti."
<BR>&nbsp;&nbsp;&nbsp;&nbsp;&nbsp;"Arolata?" Miš klimnu glavom.
<BR>&nbsp;&nbsp;&nbsp;&nbsp;&nbsp;"To je ono što ovde mi lovimo. Akvalate tamo oko Crne ploče love."
<BR>&nbsp;&nbsp;&nbsp;&nbsp;&nbsp;"Oh."
<BR>&nbsp;&nbsp;&nbsp;&nbsp;&nbsp;"Ali, Miše, šta ovde ti radiš?" Koračali su između zveckavih spona. "Ti u mrežama neko vreme ostaćeš? Ti malo sa nama radićeš? Ja veštinu jahanja koju novi čovek treba da zna..."
<BR>&nbsp;&nbsp;&nbsp;&nbsp;&nbsp;"Ja sam samo dobio izlazak sa broda koji se ovde zaustavio za izvesno vreme. To je Rok. Kapetan je Von Rej."
<BR>&nbsp;&nbsp;&nbsp;&nbsp;&nbsp;"Von Rej? Sa Vlašića brod je?"
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;Leo je povukao mehanizam kuka sa visokih greda i počeo da razastire svoju mrežu. "Šta u Zmaju on radi?"
<BR>&nbsp;&nbsp;&nbsp;&nbsp;&nbsp;"Kapetan je morao da svrati u Institut Alkan radi nekih tehničkih informacija."
<BR>&nbsp;&nbsp;&nbsp;&nbsp;&nbsp;Leo je trgnuo koloturni lanac i kuke su zaklepetale još oko tri metra. On poče da razastire sledeći sloj.
<BR>&nbsp;&nbsp;&nbsp;&nbsp;&nbsp;"Von Rej, da. To dobar brod mora da je. Kada sam prvi put u Zmaj došao", postavio je tamne spone preko sledeće kuke, "niko sa Vlašića nikad u Zmaj došao nije. Jedan ili dvojica, možda. Ja sam bio sam." Spone škljocnuše na mesto; Leo ponovo povuče lanac. Gornji deo mreže podizao se u svetlosti sa gornjih prozora. "Sada mnoge ljude iz Federacije srećem. Desetorica na ovoj obali rade. A brodovi tamo-amo sve vreme idu." On zaklima glavom, nesrećno.
<BR>&nbsp;&nbsp;&nbsp;&nbsp;&nbsp;Neko pozva s druge strane radnog padručja. "Hej, gde je doktor?" Njen glas odjekivao je u prepletima. "Ima već pet minuta kako Aleks ovde čeka."
<BR>&nbsp;&nbsp;&nbsp;&nbsp;&nbsp;Leo zatrese mrežu da bi se uverio da čvrsto leži. Osvrnuše se prema vratima. "Ne brini! On će ovamo doći!" viknu kao odgovor. Uhvati Miša za rame. "Ti sa mnom pođi!"
<BR>&nbsp;&nbsp;&nbsp;&nbsp;&nbsp;Prošli su između okačenih mreža. Drugi jahači su ih i dalje vešali.
<BR>&nbsp;&nbsp;&nbsp;&nbsp;&nbsp;"Hej, h'š da sviraš s tim?"
<BR>&nbsp;&nbsp;&nbsp;&nbsp;&nbsp;Pogledali su naviše.
<BR>&nbsp;&nbsp;&nbsp;&nbsp;&nbsp;Jahač se dopola spustio niz spone, a onda skoči na pod. "To hoću da vidim."
<BR>&nbsp;&nbsp;&nbsp;&nbsp;&nbsp;"Sigurno da hoće", uzviknu Leo.
<BR>&nbsp;&nbsp;&nbsp;&nbsp;&nbsp;"Znate stvarno..." poče Miš.
<BR>&nbsp;&nbsp;&nbsp;&nbsp;&nbsp;Ma koliko mu je drago bilo da vidi Lea, ipak je uživao u ličnom razmišljanju.
<BR>&nbsp;&nbsp;&nbsp;&nbsp;&nbsp;"Dobro! Jer Leo ni o čem' drugom i ne govori."
<BR>&nbsp;&nbsp;&nbsp;&nbsp;&nbsp;Kad su nastavili između mreža, pridružili su im se drugi jahači.
<BR>&nbsp;&nbsp;&nbsp;&nbsp;&nbsp;Aleks je sedeo na podnožju stepeništa koje je vodilo do balkona za posmatranje. Držao se za rame, naslonivši glavu na zupce. Povremeno je uvlačio neobrijane obraze.
<BR>&nbsp;&nbsp;&nbsp;&nbsp;&nbsp;"Slušaj", reče Miš Leu, "zašto jednostavno ne odemo negde da nešto popijemo? Možda bismo mogli da malo popričamo. Sviraću ti pre nego što krenemo..."
<BR>&nbsp;&nbsp;&nbsp;&nbsp;&nbsp;"Sada sviraj!" insistirao je Leo. "Kasnije razgovaraćemo."
<BR>&nbsp;&nbsp;&nbsp;&nbsp;&nbsp;Aleks otvori oči. "Je l' to taj momak o kome si nam", napravio je grimasu, "pričao, Leo?"
<BR>&nbsp;&nbsp;&nbsp;&nbsp;&nbsp;"Vidiš, Miše. Posle toliko godina, ugled uživaš."
<BR>&nbsp;&nbsp;&nbsp;&nbsp;&nbsp;Le je preokrenuo jedno bure za mazivo, koje zazveča na betonu. "Sada sedi."
<BR>&nbsp;&nbsp;&nbsp;&nbsp;&nbsp;"Ama, Leo." Miš je prešao na grčki. "Stvarno ne bih hteo. Tvom prijatelju je stvarno muka i ne želim da ga uznemiravam..."
<BR>&nbsp;&nbsp;&nbsp;&nbsp;&nbsp;"Budale!" viknu Aleks, pa ispljunu sukrvicu među iskrzana kolena. "Tako ću zaboraviti na bol. Do đavola, kada će taj doktor stići?"
<BR>&nbsp;&nbsp;&nbsp;&nbsp;&nbsp;"Nešto za Aleksa ti sviraj."
<BR>&nbsp;&nbsp;&nbsp;&nbsp;&nbsp;"Ja baš..." Miš pogleda povređenog jahača mreža, a zatim ostale muškarce i žene koji su stajali duž zida.
<BR>&nbsp;&nbsp;&nbsp;&nbsp;&nbsp;Smešak se pomešao sa bolom na Aleksovom licu. "Odsviraj nam nešto, Miše."
<BR>&nbsp;&nbsp;&nbsp;&nbsp;&nbsp;Nije želeo da svira:
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Uzeo je sirinks iz torbe i zagnjurio glavu kroz kaiš. "Verovatno će doktor stići usred svirke", prokomentarisao je Miš.
<BR>&nbsp;&nbsp;&nbsp;&nbsp;&nbsp;"Nadam se da će uskoro stići", zabrunda Aleks. "Znam da mi je bar jedna ruka slomljena. U nozi ništa ne osećam, a nešto unutra krvari..." Ponovo ispljunu crveno. "Moram da pođem u lov ponovo za dva časa. Bolje bi bilo da me brzo zakrpi. Ako ne bude mogao, tužiću ga. Platio sam prokleto zdravstveno osiguranje."
<BR>&nbsp;&nbsp;&nbsp;&nbsp;&nbsp;"Zakrpiće te on", uveravao ga je jedan od jahača. "Nikada dosad nisu dozvolili da istekne polisa osiguranja. Umukni i pusti dete da svira..." Zastao je, jer je Miš najzad počeo.
<BR>
<BR>&nbsp;&nbsp;&nbsp;&nbsp;&nbsp;Svetlost je obasjala staklo i pretvorila ga u bakar. Hiljade i hiljade ovalnih okana formirale su udubljenu fasadu Alkana.
<BR>&nbsp;&nbsp;&nbsp;&nbsp;&nbsp;Ketin je šetao stazom pored reke koja je vijugala kroz vrt muzeja. Reka - iste guste magle koje su preplavljivale polarni deo Vorpisa - penušala se na obali. Napred, proticala je ispod nadsvođenog bleštavog zida.
<BR>&nbsp;&nbsp;&nbsp;&nbsp;&nbsp;Kapetan je bio dovoljno daleko ispred Ketina, tako da su njihove senke imale istu dužinu na uglačanom kamenju. Među fontanama, nadzemno postolje neprekidno je donosilo sledeće platforme pune posetilaca, po nekoliko stotina odjednom. Ali, za nekoliko sekundi oni su iščezavali išaranim stazama koje su vodile niz stene kroz koje je izvirivao kvarc. Na jednom bronzanom valjku, u fokusu svetla koja su se odražavala sa okana, stotinak metara ispred muzeja, stajala je u rumenom jutru Miloska Venera, bez ruku, u svojoj mermernoj čarobnosti.
<BR>&nbsp;&nbsp;&nbsp;&nbsp;&nbsp;Linseos zaškilji svojim ružičastim očima i odvrati lice od bleska. Idas, pored njega, gledao je napred-nazad, gore-dole.
<BR>&nbsp;&nbsp;&nbsp;&nbsp;&nbsp;Tij, sa rukom u Sebastijanovoj, vukla se za njim, sa kosom koja se podizala u ritmu sa klepetima životinje na njegovom sjajnom ramenu.
<BR>&nbsp;&nbsp;&nbsp;&nbsp;&nbsp;Sada svetlost prelazi u plavo, pomisli Ketin dok su prolazili ispod luka i ulazili u predvorje u obliku sočiva. Istina je, nijedan mesec nema dovoljno prirodne atmosfere da izazove tako dramatičnu difrakciju. Ipak, nedostaje mi lunarna usamljenost. Ova hladna struktura plastike, metala i kamena bila je jednom najveća zgrada koju je načinio čovek. Koliko smo daleko odmakli od dvadeset sedmog veka. Postoji li desetak zgrada većih od ove širom galaksije? Dvadesetak? Čudna pozicija za akademsku pobunu ovde: sukob izmedu tradicije tako otelotvorene i apsurdnosti nove arhitekture. Sajana Morgan vije gnezdo u grobu čovekove istorije. Tome odgovara: beli soko brižno premišlja na kostima.
<BR>&nbsp;&nbsp;&nbsp;&nbsp;&nbsp;Sa tavanice visio je osmougli ekran preko koga su se emitovale objave. Sada je tekla nanizana svetlosna fantazija.
<BR>&nbsp;&nbsp;&nbsp;&nbsp;&nbsp;"Hoćete li mi dati lokal 739-E-6", kapetan Von Rej upita devojku na šalteru za informacije.
<BR>&nbsp;&nbsp;&nbsp;&nbsp;&nbsp;Ona podiže ruku i pritisnu dugmad na malom komunikacionom aparatu utaknutom u njen članak. "Svakako."
<BR>&nbsp;&nbsp;&nbsp;&nbsp;&nbsp;"Zdravo, Bani", reče Lork.
<BR>&nbsp;&nbsp;&nbsp;&nbsp;&nbsp;"Lork Von Rej!" devojka na šalteru uzviknu glasom koji nije bio njen. "Došli ste da vidite Sajanu?"
<BR>&nbsp;&nbsp;&nbsp;&nbsp;&nbsp;"Tačno, Bani. Ako nema previše posla, mogao bih da se popnem i porazgovaram sa njom."
<BR>&nbsp;&nbsp;&nbsp;&nbsp;&nbsp;"Trenutak samo, da vidim."
<BR>&nbsp;&nbsp;&nbsp;&nbsp;&nbsp;Bani, ma gde da se nalazila u košnici oko njih, oslobodila je kontrolu nad devojkom taman toliko da ona podigne obrve u znak čuđenja. "Došli ste da vidite Sajanu Morgan?" upita svojim sopstvenim glasom.
<BR>&nbsp;&nbsp;&nbsp;&nbsp;&nbsp;"Jesam", nasmeši se Lork.
<BR>&nbsp;&nbsp;&nbsp;&nbsp;&nbsp;U tom trenutku Bani se vratila. "Odlično, Lorče. Čekaće vas u Jugozapadu 12. Tamo je manja gužva." Lork se okrete svojoj posadi. "Zašto ne prolutate malo po muzeju? Za jedan čas imaću ono što mi treba."
<BR>&nbsp;&nbsp;&nbsp;&nbsp;&nbsp;"Hoće li on da nosi", devojka se namršti na Sebastijana, "tu stvar po muzeju? Nemamo prostorije za kućne ljubimce." Bani joj odgovori: "Taj čovek je u vašoj posadi, Lorče, zar ne? Ne izgleda da ta životinja pogani okolo." Okrete se prema Sebastijanu. "Hoće li znati da se pristojno ponaša?"
<BR>&nbsp;&nbsp;&nbsp;&nbsp;&nbsp;"Svakako da hoće." On potapša kandžu koja je počivala na njegovom ramenu.
<BR>&nbsp;&nbsp;&nbsp;&nbsp;&nbsp;"Možete je povesti", reče Bani. "Sajana je već pošla da se sretne sa vama."
<BR>&nbsp;&nbsp;&nbsp;&nbsp;&nbsp;Lork se okrete Ketinu: "Zašto ne pođeš sa mnom?"
<BR>&nbsp;&nbsp;&nbsp;&nbsp;&nbsp;Ketin pokuša da suzbije izraz iznenađenja na svom licu. "U redu, kapetane."
<BR>&nbsp;&nbsp;&nbsp;&nbsp;&nbsp;"Jugozapad 12", reče devojka. "Jednostavno, pođite liftom do prvog sprata. Je li to sve."
<BR>&nbsp;&nbsp;&nbsp;&nbsp;&nbsp;"Jeste." Lork se okrete posadi. "Videćemo se kasnije." Ketin pođe za njim.
<BR>&nbsp;&nbsp;&nbsp;&nbsp;&nbsp;Postavljena na mermernim blokovima, pored spiralnog lifta nalazila se zmajeva glava, široka tri metra. Ketin se zagleda u prevoje na gornjem delu kamenih usta.
<BR>&nbsp;&nbsp;&nbsp;&nbsp;&nbsp;"Moj otac je to poklonio muzeju", reče Lork kada su zakoračili u lift.
<BR>&nbsp;&nbsp;&nbsp;&nbsp;&nbsp;"Oh?"
<BR>&nbsp;&nbsp;&nbsp;&nbsp;&nbsp;"Potiče iz Nove Brazilije." Kada su se popeli otprilike do centralnog stuba, čeljust pade. "Kada sam bio dete, imao sam običaj da se igram u jednom od njegovih najbližih rođaka." Turisti koji su se smenjivali, kipteli su po prizemlju.
<BR>&nbsp;&nbsp;&nbsp;&nbsp;&nbsp;Zlatni krov ih prihvati. Zatim iskočiše iz lifta.
<BR>&nbsp;&nbsp;&nbsp;&nbsp;&nbsp;Slike su bile raspoređene na različitim rastojanjima od središnog izvora svetlosti. Svetiljka sa više sočiva projektovala je na svaki obešeni ram najbližu aproksimaciju svetlosti (koju je utvrdilo nekoliko učenjaka sa Alkana) i pod kojom je svaka slika izvorno slikana: veštačka ili prirodna svetlost, crveno sunce, belo sunce, žuto ili plavo.
<BR>&nbsp;&nbsp;&nbsp;&nbsp;&nbsp;Ketin pogleda veću grupu ljudi koja je lutala po izložbi.
<BR>&nbsp;&nbsp;&nbsp;&nbsp;&nbsp;"Ona će stići ovamo za nekoliko minuta", reče kapetan. "Dosta je daleko."
<BR>&nbsp;&nbsp;&nbsp;&nbsp;&nbsp;"Oh", učini Ketin, pročitavši naslov izložbe:
<BR>&nbsp;&nbsp;&nbsp;&nbsp;&nbsp;Likovi moga naroda
<BR>&nbsp;&nbsp;&nbsp;&nbsp;&nbsp;U nadglavlju se nalazio ekran za obavesti, manji od onog u holu.
<BR>&nbsp;&nbsp;&nbsp;&nbsp;&nbsp;Upravo se iznosilo da su sve slike i fotografije delo umetnika iz poslednjih tri stotina godina i da prikazuju muškarce i žene sa raznih svetova na radu i u igri. Bacivši pogled na spisak umetnika, Ketin se razočarao što je prepoznao samo dva imena.
<BR>&nbsp;&nbsp;&nbsp;&nbsp;&nbsp;"Hteo sam da pođeš sa mnom, zato što sam hteo da govorim sa nekim ko zna šta je posredi."
<BR>&nbsp;&nbsp;&nbsp;&nbsp;&nbsp;Ketin, začuđen, pogleda naviše.
<BR>&nbsp;&nbsp;&nbsp;&nbsp;&nbsp;"Moje sunce - moja nova. U svom umu, gotovo sam se srodio sa njenim sjajem. Pa ipak, ja sam i dalje čovek pod svom tom svetlošću. Tokom čitavog mog života, ljudi oko mene obično su radili ono što sam želeo da čine. Kada nisu..."
<BR>&nbsp;&nbsp;&nbsp;&nbsp;&nbsp;"Primoravali ste ih?"
<BR>&nbsp;&nbsp;&nbsp;&nbsp;&nbsp;Lork suzi svoje žute oči. "Kada nisu hteli, razmislio bih šta mogu da čine, pa sam ih koristio za tu svrhu. Uvek se neko drugi pojavi da popuni druga radna mesta. Želim da razgovaram sa nekim ko će razumeti. Ali, razgovorom se to neće saopštiti. Mogu učiniti nešto da ti pokažem šta sve ovo znači."
<BR>&nbsp;&nbsp;&nbsp;&nbsp;&nbsp;"Ja... mislim da ne razumem."
<BR>&nbsp;&nbsp;&nbsp;&nbsp;&nbsp;"Razumećeš."
<BR>&nbsp;&nbsp;&nbsp;&nbsp;&nbsp;Portret jedne žene (Belatriks IV): imala je odeću od pre dvadeset godina. sedela je pored prozora, smešeći se u zlatnoj svetlosti sunca koje nije bilo naslikano.
<BR>&nbsp;&nbsp;&nbsp;&nbsp;&nbsp;Idi sa Eštonom Klarkom (bez oznake mesta): bio je to star čovek. Njegov radni kombinezon bio je demodiran već dvesta godina. Upravo se spremao da se isključi iz jedne velike mašine. Međutim, bila je toliko velika da je niste mogli prepoznati.
<BR>&nbsp;&nbsp;&nbsp;&nbsp;&nbsp;"To me čudi, Ketine. Moja porodica - bar ona sa očeve strane - potiče sa Vlašića. Ipak, odrastao sam govoreći kao Zmajevac, u mom sopstvenom domu. Otac je pripadao učaurenom jezgru konzervativnih građana Vlašića koji su zadržali toliko mnogo ideja svojih predaka sa Zemlje i iz Zmaja; samo, to je bila jedna Zemlja mrtva već pedeset godina kada su najraniji od ovih slikara podigli četkicu. Kada zasnujem porodicu, moja deca će po svoj prilici govoriti na isti način. Ne čini li ti se neobičnim da smo ti i ja verovatno bliži nego, recimo, Tij i Sebastijan?"
<BR>&nbsp;&nbsp;&nbsp;&nbsp;&nbsp;"Ja sam sa Lune", podseti ga Ketin. "Zemlju poznajem samo preko jedne produžene posete. Ona nije moj svet."
<BR>&nbsp;&nbsp;&nbsp;&nbsp;&nbsp;Lork na to ne obrati pažnju. "U nečemu smo Tij, Sebastijan i ja veoma slični. U onim osnovnim čuvstvenostima mi smo bliži nego ti i ja."
<BR>&nbsp;&nbsp;&nbsp;&nbsp;&nbsp;Ketinu je ponovo bila potrebna neugodna sekunda da protumači agoniju unakaženog lica.
<BR>&nbsp;&nbsp;&nbsp;&nbsp;&nbsp;"Neke naše reakcije na određene situacije biće predvidljivije u našem međusobnom odnosu nego u odnosu prema tebi; da, znam da to ne ide dalje." Načini pauzu. "Ti nisi sa Zemlje, Ketine. Ali Miš jeste. I Princ je. Postoji li među njima isti odnos kao između Sebastijana i mene? Taj Ciganin me opčinjava. Ne razumem ga. Ne na način na koji mislim da razumem tebe. Ni Princa ne razumem."
<BR>&nbsp;&nbsp;&nbsp;&nbsp;&nbsp;Portret jahača mreža: Ketin pogleda datum - jedan osobit jahač mreža, sa zamišljenim negroidnim crtama, rešetao je maglu pre dvesta osamdeset godina.
<BR>&nbsp;&nbsp;&nbsp;&nbsp;&nbsp;Portret mladića: savremenog, da. Stajao je ispred jedne šume... stabala? Ne. Šta god da su bila, nisu bila stabla.
<BR>&nbsp;&nbsp;&nbsp;&nbsp;&nbsp;"Sredinom dvadesetog veka, tačno 1950. godine", Ketin se osvrnu na kapetana, "na Zemlji je postojala mala država zvana Velika Britanija, koja je, prema popisu, imala nekih pedeset sedam međusobno nerazumljivih dijalekata engleskog. Postojala je i velika zemlja zvana Sjedinjene Države, sa stanovništvom gotovo četiri puta većim od onog u Velikoj Britaniji, koja se prostirala na šest puta većoj teritoriji. U njoj su postojale varijante naglaska, ali su samo dve enklave, sastavljene od po manje od dvesta hiljada ljudi, govorile na način koji bi se mogao nazvati uzajamno nerazumljivim sa standardnim jezikom; koristim ova dva navoda da bih naglasio misao, zato što su obe zemlje govorile u suštini istim jezikom."
<BR>&nbsp;&nbsp;&nbsp;&nbsp;&nbsp;Portret deteta koje plače (godina 2852, Vega IV)
<BR>&nbsp;&nbsp;&nbsp;&nbsp;&nbsp;Portret deteta koje plače (godina 3052, Nova Brazilija II)
<BR>&nbsp;&nbsp;&nbsp;&nbsp;&nbsp;"Kakvu misao?"
<BR>&nbsp;&nbsp;&nbsp;&nbsp;&nbsp;"Sjedinjene Države su bile proizvod čitave komunikacijske eksplozije, seoba naroda, razmene informacija, razvoja filma, radija i televizije koji su standardizovali govor i kostur misli - međutim, ne i samu misao - što znači da osoba A može da razume ne samo osobu B, nego isto tako i osobu X, Y i Z. Narod, informacije i ideje kreću se preko galaksije mnogo brže nego što su se kretali preko SAD 1950. godine. Potencijal razumevanja je srazmerno veći. Vi i ja rođeni smo na rastojanju od jedne trećine galaksije. Izuzimajući jedan prigodan koleški vikend na Univerzitetu Zmaj na Kentauru, ovo mi je prvi put da sam uopšte izvan Sunčevog sistema. Ipak, vi i ja smo mnogo bliži po informacionoj građi nego šta su to bili Kornvolanin i Velšanin pre hiljadu godina. Imajte to u vidu kada želite da procenite Miša - ili Princa Reda. Mada Velika zmija obavija svoj stub na stotinama svetova, narod u Vlašićima i Spoljnim naseobinama to raspoznaje; nameštaj Republike Vega podrazumeva istu stvar o svojim vlasnicima ovde ili tamo; Ešton Klark ima za vas isti značaj kao za mene. Morgan je izvršio atentat na Andervuda i postao deo i vašeg i mog iskustva..." Zastao je, jer se Lork namrštio.
<BR>&nbsp;&nbsp;&nbsp;&nbsp;&nbsp;"Hoćeš da kažeš da je Andervud izvršio atentat na Morgana."
<BR>&nbsp;&nbsp;&nbsp;&nbsp;&nbsp;"Oh, naravno... Hteo sam reći..." Nelagodnost se kuvala pod njegovim obrazima. "Da... ali hteo sam da kažem..."
<BR>&nbsp;&nbsp;&nbsp;&nbsp;&nbsp;Između slika je dolazila žena u belom. Kosa joj je bila pokrivena visokom tokom i srebrna.
<BR>&nbsp;&nbsp;&nbsp;&nbsp;&nbsp;Bila je mršava.
<BR>&nbsp;&nbsp;&nbsp;&nbsp;&nbsp;Bila je stara.
<BR>&nbsp;&nbsp;&nbsp;&nbsp;&nbsp;"Lorče!" Ispružila je ruke. "Bani reče da si ovde. Mislila sam da odemo u moju kancelariju."
<BR>&nbsp;&nbsp;&nbsp;&nbsp;&nbsp;Naravno, pomisli Ketin. Većina slika koje je video bile su snimljene pre petnaest ili dvadeset godina.
<BR>&nbsp;&nbsp;&nbsp;&nbsp;&nbsp;"Sajana, hvala ti, Mogli smo i tamo doći. Nisam hteo da te uznemiravam ako si u poslu. Nećemo ti oduzeti mnogo vremena."
<BR>&nbsp;&nbsp;&nbsp;&nbsp;&nbsp;"Glupost. Dodite, vas dvojica. Razmatrala sam neke ponude za pola tone veganskih svetlosnih skulptura."
<BR>&nbsp;&nbsp;&nbsp;&nbsp;&nbsp;"Iz doba Republike?" upita Ketin.
<BR>&nbsp;&nbsp;&nbsp;&nbsp;&nbsp;"Avaj, ne. Onda bismo mogli lako da ih se rešimo. Ali poranile su sto godina da bi nešto vredele. Dođite." Dok ih je vodila između naslaganih slika, bacila je pogled na široku metalnu narukvicu koja joj je pokrivala utičnicu na članku. Jedan od mikro brojčanika je treperio.
<BR>&nbsp;&nbsp;&nbsp;&nbsp;&nbsp;"Oprostite, mladiću." Okrenula se Ketinu. "Imate li... neku vrstu magnetofona uza se?"
<BR>&nbsp;&nbsp;&nbsp;&nbsp;&nbsp;"Zašto... da, imam."
<BR>&nbsp;&nbsp;&nbsp;&nbsp;&nbsp;"Moram da vas zamolim da ga ovde ne koristite."
<BR>&nbsp;&nbsp;&nbsp;&nbsp;&nbsp;"Oh, nisam..."
<BR>&nbsp;&nbsp;&nbsp;&nbsp;&nbsp;"Ne baš odskora, ali često imam probleme da sačuvam privatni život." Stavila je ruku na njegovu. "Vi to razumete? Postoji polje za automatsko brisanje koje će potpuno izbrisati mašinu ako se uključi."
<BR>&nbsp;&nbsp;&nbsp;&nbsp;&nbsp;"Ketin je član moje posade, Sajana. Ali, to je posada koja se veoma razlikuje od one prethodne. Više nema nikakve tajne."
<BR>&nbsp;&nbsp;&nbsp;&nbsp;&nbsp;"Tako sam i shvatila." Sklonila je ruku. Ketin vide kako je pala na beli brokat.
<BR>&nbsp;&nbsp;&nbsp;&nbsp;&nbsp;Ona reče, a Ketin i Lork se na to zgledaše: "Kada sam jutros stigla u muzej, za tebe je bila stigla poruka od Princa."
<BR>&nbsp;&nbsp;&nbsp;&nbsp;&nbsp;Došli su do kraja galerije.
<BR>&nbsp;&nbsp;&nbsp;&nbsp;&nbsp;Ona se kratko okrenu Lorku. "Držim te za reč u pogledu čuvanja tajne." Veđe napraviše živahan metalni izraz na njenom licu.
<BR>&nbsp;&nbsp;&nbsp;&nbsp;&nbsp;Lorkove veđe bile su kao zarđali metal: izraz je bio presečen ožiljkom. Ipak, pomisli Ketin, to mora da je porodično obeležje.
<BR>&nbsp;&nbsp;&nbsp;&nbsp;&nbsp;"Da li je on na Vorpisu?"
<BR>&nbsp;&nbsp;&nbsp;&nbsp;&nbsp;"Pojma nemam." Vrata se raširiše i oni prođoše kroz njih. "Ali on zna da si ovde. Je li to nešto važno?"
<BR>&nbsp;&nbsp;&nbsp;&nbsp;&nbsp;"Upravo sam prispeo na kosmodrom, pre jednog i po časa. Odlazim noćas."
<BR>&nbsp;&nbsp;&nbsp;&nbsp;&nbsp;"Poruka je prispela pre sat i dvadeset pet minuta. Njeno poreklo je prikladno izobličeno, tako da mu operatori ne mogu ući u trag bez velikih teškoća. Sada prolaze kroz te poteškoće..."
<BR>&nbsp;&nbsp;&nbsp;&nbsp;&nbsp;"Nemoj se oko toga gnjaviti." On reče Ketinu: "Šta će imati da kaže ovog puta?"
<BR>&nbsp;&nbsp;&nbsp;&nbsp;&nbsp;"Sve ćemo to videti prilično brzo", reče Sajana. "Ne vodiš računa o tajnosti. Ipak će mi biti draže da govorimo u mojoj kancelariji."
<BR>&nbsp;&nbsp;&nbsp;&nbsp;&nbsp;Ova galerija bila je zbrka: skladišna prostorija, ili materijal za izložbu koji još nije razvrstan.
<BR>&nbsp;&nbsp;&nbsp;&nbsp;&nbsp;Ketin je baš hteo, ali Lork upita prvi: "Sajana, kakav je to krš?"
<BR>&nbsp;&nbsp;&nbsp;&nbsp;&nbsp;"Verujem", pogledala je datum na zlatnom natpisu na drevnom drvenom kovčežiću, "1923: Eolska korporacija. Da, to je zbirka muzičkih instrumenata iz dvadesetog veka. To je jedan 'Ondes Martinot' koga je izumeo francuski kompozitor istog imena 1942. godine. Ovde imamo", nagnula se da bi pročitala etiketu, "jedan 'Duo Arts Player' klavir na pravljen 1931. godine. A ova stvar je... Milov 'Violano virtuozo' iz 1916. godine."
<BR>&nbsp;&nbsp;&nbsp;&nbsp;&nbsp;Ketin je zurio kroz staklena vratašca na prednjoj strani violana.
<BR>&nbsp;&nbsp;&nbsp;&nbsp;&nbsp;Žice i ćekići, klapne, lančići i prstenovi visili su u senci.
<BR>&nbsp;&nbsp;&nbsp;&nbsp;&nbsp;"Šta je to radilo?"
<BR>&nbsp;&nbsp;&nbsp;&nbsp;&nbsp;"Stajalo je u barovima i parkovima zabave. Ljudi su stavljali kovani novčić u prorez i automatski bi zasvirala violina na pultu u unutrašnjosti, sa klavirskom pratnjom programiranom na perforiranoj papirnoj traci." Pomerila je srebrni nokat na spisak naziva. "'The Darktown Strutters' Ball'..." Povukla je nokat dalje kroz zbrku termina, još bendža i vergla. "Neki od novijih akademika osporavaju preokupiranost instituta dvadestim vekom. Gotovo svaka četvrta naša galerija posvećena je tom veku." Sklopila je ruke na brokatu. "Možda ih vređa što je to bilo tradicionalno interesovanje učenjaka tokom osam stotina godina; odbijaju da vide očiglednost. Na početku tog jedinstvenog veka, čovečanstvo se sastojalo od velikog broja društava koja su živela na jednom svetu; na njegovom kraju, bilo je to u osnovi ono što je i danas: informacijski ujedinjeno društvo koje je živelo na nekoliko svetova. Od tada broj svetova se povećao; naše informacijsko jedinstvo je promenilo svoju prirodu nekoliko puta, pretrpelo je veliki broj katastrofalnih erupcija, ali je u osnovi opstalo. Dok čovek ne postane nešto veoma, veoma različito, to doba mora ostati fokus interesovanja učenjaka: to je bio vek u kome smo mi postali."
<BR>&nbsp;&nbsp;&nbsp;&nbsp;&nbsp;"Nemam naklonost prema prošlosti", oglasi se Lork. "Nemam za nju vremena."
<BR>&nbsp;&nbsp;&nbsp;&nbsp;&nbsp;"Mene intrigira", reče Ketin. "Hoću da napišem knjigu; ona će se pa svoj prilici time baviti."
<BR>&nbsp;&nbsp;&nbsp;&nbsp;&nbsp;Sajana ga pogleda. "Hoćete? Kakvu knjigu?"
<BR>&nbsp;&nbsp;&nbsp;&nbsp;&nbsp;"Roman, mislim."
<BR>&nbsp;&nbsp;&nbsp;&nbsp;&nbsp;"Roman?" Prošli su ispod ekrana za obavesti galerije: sivo. "Nameravate da napišete roman. Kako opčinjavajuće. Pre nekoliko godina imala sam prijatelja antikvara koji je pokušavao da napiše roman. Završio je samo prvo poglavlje. Ali, tvrdio je da je to strašno prosvetljavajuće iskustvo, koje mu je dalo veoma dubok uvid u to kako se tačno proces razvija."
<BR>&nbsp;&nbsp;&nbsp;&nbsp;&nbsp;"U stvari, već dugo na tome radim", javi se Ketin.
<BR>&nbsp;&nbsp;&nbsp;&nbsp;&nbsp;"Veličanstveno. Ako završite knjigu, možda ćete dozvoliti da institut izvrši psihičko snimanje pod hipnozom, vašeg stvaralačkog iskustva. Imamo jednu ispravnu štamparsku presu iz dvadeset drugog veka. Možda ćemo odštampati nekoliko miliona primeraka i distribuirati ih sa jednim dokumentarnim psihoramskim pregledom bibliotekama i drugim obrazovnim institucijama. Sigurna sam da mogu da pobudim izvesno interesovanje za ovu ideju kod članova upravnog odbora."
<BR>&nbsp;&nbsp;&nbsp;&nbsp;&nbsp;"Nisam čak ni razmišljao o tome da bi ona mogla biti štampana..." Stigli su do sledeće galerije.
<BR>&nbsp;&nbsp;&nbsp;&nbsp;&nbsp;"Jedini mogući način je preko Alkana. Nemojte to zaboraviti."
<BR>&nbsp;&nbsp;&nbsp;&nbsp;&nbsp;"Ja... neću."
<BR>&nbsp;&nbsp;&nbsp;&nbsp;&nbsp;"Kada će se ova zbrka razmrsiti, Sajana?"
<BR>&nbsp;&nbsp;&nbsp;&nbsp;&nbsp;"Dragi nećače, mi imamo mnogo više materijala nego što možemo da izložimo. On mora negde da ode. Postoji preko hiljadu dvesta javnih i sedam stotina privatnih galerija u ovom muzeju. Kao i tri i po hiljade skladišnih prostorija. Prilično dobro sam upoznata sa sadržajem većine njih. Ali ne svih."
<BR>&nbsp;&nbsp;&nbsp;&nbsp;&nbsp;Išli su polako ispod visokih rebara. Pršljenovi su se pružali prema krovu. Hladna svetla na tavanici bacala su senku zuba i duplje na mesingano postolje lobanje velike kao kuk slona.
<BR>&nbsp;&nbsp;&nbsp;&nbsp;&nbsp;"To liči na uporednu izložbu reptilske osteologije <EM>Osteologija - nauka o kostima, deo anatomije; prim. prev.</EM> između Zemlje i..." Ketin je zurio kroz kaveze kostiju. "Ne bih umeo da kažem odakle ta stvar potiče."
<BR>&nbsp;&nbsp;&nbsp;&nbsp;&nbsp;Lopata plećke, karlično sedlo, kljun ključnjače...
<BR>&nbsp;&nbsp;&nbsp;&nbsp;&nbsp;"Koliko je daleko tvoja kancelarija, Sajana?"
<BR>&nbsp;&nbsp;&nbsp;&nbsp;&nbsp;"Oko sedamsto metara, kao što arolat leti. Uzećemo sledeći lift."
<BR>&nbsp;&nbsp;&nbsp;&nbsp;&nbsp;Ušli su kroz nadsvod u okno lifta.
<BR>&nbsp;&nbsp;&nbsp;&nbsp;&nbsp;Spiralni nosač ih je podigao kroz desetak spratova.
<BR>&nbsp;&nbsp;&nbsp;&nbsp;&nbsp;Hodnik od pliša i mesinga.
<BR>&nbsp;&nbsp;&nbsp;&nbsp;&nbsp;Drugi hodnik, sa staklenim zidom...
<BR>&nbsp;&nbsp;&nbsp;&nbsp;&nbsp;Ketin zabrekta: čitav Feniks ocrtavao se pod njima, od centralnog tornja do maglom obavijenog pristaništa. Mada Alkan više nije bio najviša zgrada u galaksiji, svakako je bio daleko najviša u Feniksu.
<BR>&nbsp;&nbsp;&nbsp;&nbsp;&nbsp;Jedna platforma vijugala je u srce zgrade. Duž mermerom prekrivenog zida visilo je sedamnaest platana u Dehajevom nizu, Pod Sirijusom.
<BR>&nbsp;&nbsp;&nbsp;&nbsp;&nbsp;"Jesu li ovo..."
<BR>&nbsp;&nbsp;&nbsp;&nbsp;&nbsp;"Nilis Selvinovi molekularno-reprodukcioni falsifikati, načinjeni u dvadeset osmom veku na Vegi. Dugo vremena bili su čuveniji od originala - koji su izloženi dole, u Južnoj zelenoj sobi - a toliko ima istorije u vezi sa tim falsifikatima da je Bani odlučila da ih ovde okači." Pa vrata.
<BR>&nbsp;&nbsp;&nbsp;&nbsp;&nbsp;"Tu smo."
<BR>&nbsp;&nbsp;&nbsp;&nbsp;&nbsp;Otvorila su se u tamu.
<BR>&nbsp;&nbsp;&nbsp;&nbsp;&nbsp;"Sada, moj nećače", kada su ušli unutra, tri snopa svetlosti pala su odnekud da ih okruže na crnom tepihu, "hoćeš li biti tako dobar da mi objasniš zašto se vraćaš? I šta je čitava ta stvar sa Princem?" Okrenula se licem prema Lorku.
<BR>&nbsp;&nbsp;&nbsp;&nbsp;&nbsp;"Sajana, hoću jednu drugu novu."
<BR>&nbsp;&nbsp;&nbsp;&nbsp;&nbsp;"Hoćeš šta?"
<BR>&nbsp;&nbsp;&nbsp;&nbsp;&nbsp;"Znaš da je prva ekspedicija morala da bude napuštena. Ponovo ću pokušati. Nije potreban nikakav specijalan brod. To smo naučili prošli put. To je nova posada; i nova taktika." Reflektori su ih pratili preko tepiha.
<BR>&nbsp;&nbsp;&nbsp;&nbsp;&nbsp;"Ali, Lorče..."
<BR>&nbsp;&nbsp;&nbsp;&nbsp;&nbsp;"Ranije, bilo je to pedantno planiranje, kretanje dobro podmazano, uzupčeno, pogonjeno poverenjem u našu sopstvenu preciznost. Sada, mi smo očajna gomila lučkih pacova, sa jednim Mišem među nama; i jedino što nas pokreće je moj bes. Ali, to je strašna stvar za bekstvo, Sajana."
<BR>&nbsp;&nbsp;&nbsp;&nbsp;&nbsp;"Lorče ne možeš tek tako otići i ponoviti..."
<BR>&nbsp;&nbsp;&nbsp;&nbsp;&nbsp;"I kapetan je drugačiji, Sajana. Ranije, Rok je bio pod komandom polovine čoveka, čoveka koji je znao jedino za pobedu. Sada sam čitav čovek. Znam i za poraz."
<BR>&nbsp;&nbsp;&nbsp;&nbsp;&nbsp;"Ali, šta hoćeš da ja..."
<BR>&nbsp;&nbsp;&nbsp;&nbsp;&nbsp;"Postojala je još jedna zvezda koja je bila predmet proučavanja na Alkanu i koja je bila blizu tačke nove. Želim njeno ime i podatak kada se očekuje da će opaliti."
<BR>&nbsp;&nbsp;&nbsp;&nbsp;&nbsp;"Hoćeš da tek tako odeš? A šta sa Princem? Zna li on zbog čega ideš na novu?"
<BR>&nbsp;&nbsp;&nbsp;&nbsp;&nbsp;"Baš me mnogo briga. Kaži ime moje zvezde, Sajana."
<BR>&nbsp;&nbsp;&nbsp;&nbsp;&nbsp;Neizvesnost uzburka njenu mršavost. Ona dodirnu nešto na srebrnoj narukvici.
<BR>&nbsp;&nbsp;&nbsp;&nbsp;&nbsp;Nova svetlost.
<BR>&nbsp;&nbsp;&nbsp;&nbsp;&nbsp;Sa poda se podizao blok instrumenata. Ona sede na klupu koja se takođe podigla i pogleda preko indikatorskih svetala. "Ne znam da li postupam ispravno, Lorče. Bes? Kada odluka ne bi imala toliko uticaja na moj život kao na tvoj, bilo bi mi lakše da postupim u duhu tvog zahteva. Aron je zaslužan za to što sam upravnik."
<BR>&nbsp;&nbsp;&nbsp;&nbsp;&nbsp;Ona dodirnu tablu, i iznad njih se pojavi... "Do sada sam bila uvek isto toliko dobrodošla u dom Arona Reda kao i u dom moga brata. Ali, mašina je radila do tačke gde to više ne može tako da ostane. Ti si me doveo u taj položaj: da donesem odluku koja okončava vreme velike udobnosti za mene."
<BR>&nbsp;&nbsp;&nbsp;&nbsp;&nbsp;...nekoliko zvezda.
<BR>&nbsp;&nbsp;&nbsp;&nbsp;&nbsp;Ketin najednom spozna veličinu sobe. Otprilike petnaest metara u prečniku, formirana od tačaka svetlosti, visila je hologramska projekcija galaksije i okretala se.
<BR>&nbsp;&nbsp;&nbsp;&nbsp;&nbsp;"Imamo sada tamo veći broj studijskih ekspedicija. Nova koju si promašio bila je tamo." Ona dodirnu dugme i jedna zvezda među milijardama zasija - tako jako da se Ketinove zenice suziše. Onda je izbledela i čitavi kupolasti astrarijum bio je sablasno osvetljen zvezdanom svetlošću. "Sada imamo jednu ekspediciju koja se zanima za nagomilavanje..."
<BR>&nbsp;&nbsp;&nbsp;&nbsp;&nbsp;Ona zastade.
<BR>&nbsp;&nbsp;&nbsp;&nbsp;&nbsp;Ispruži ruku; i otvori jednu malu fioku.
<BR>&nbsp;&nbsp;&nbsp;&nbsp;&nbsp;"Lorče, čitava mi je ova stvar doista neugodna..."
<BR>&nbsp;&nbsp;&nbsp;&nbsp;&nbsp;"Nastavi, Sajana. Hoću ime te zvezde. Hoću traku sa njenim galaktičkim koordinatama. Hoću svoje sunce."
<BR>&nbsp;&nbsp;&nbsp;&nbsp;&nbsp;"I ja ću učiniti sve što mogu za tebe. Ali, prvo moraš da povlađuješ staroj ženi." Iz fioke je izvadila - u dnu Ketinovih usta nastade uzvik iznenađenja, ali ga on zatomi - špil karata. "Hoću da vidim kakav savet daje tarot."
<BR>&nbsp;&nbsp;&nbsp;&nbsp;&nbsp;"Već su mi čitali karte za ovaj poduhvat. Ako mi one mogu reći sklop galaktičkih koordinata, u redu stvar. U protivnom, nemam vremena za njih."
<BR>&nbsp;&nbsp;&nbsp;&nbsp;&nbsp;"Tvoja majka je bila sa Zemlje i uvek je gajila zemaljsku maglovitu nevericu prema misticizmu, mada je intelektualno priznavala njegovu efikasnost. Nadam se da u tom pogledu ideš očevim stopama."
<BR>&nbsp;&nbsp;&nbsp;&nbsp;&nbsp;"Sajana. Već sam imao jedno potpuno čitanje. Nema ničeg što bi mi drugo moglo reći."
<BR>&nbsp;&nbsp;&nbsp;&nbsp;&nbsp;Raširila je karte licem nadole. "Možda ima nečeg što mogu reći meni. Uostalom, neću obaviti celo čitanje. Izaberi samo jednu."
<BR>&nbsp;&nbsp;&nbsp;&nbsp;&nbsp;Ketin pogleda kako je kapetan povukao jednu kartu i upita se da li su je karte pripremile za ono krvavo popodne na trgu Hronaiki, pre četvrt veka.
<BR>&nbsp;&nbsp;&nbsp;&nbsp;&nbsp;Špil karata nije bio obični trodimenzionalni, kakav je imala Tij. Likovi su bili crtani. Karte su bile žute. Lako je moglo biti da potiču iz sedamnaestog veka ili čak od ranije.
<BR>&nbsp;&nbsp;&nbsp;&nbsp;&nbsp;Na Lorkovoj karti jedno golo truplo visilo je sa drveta užetom vezano za gležanj.
<BR>&nbsp;&nbsp;&nbsp;&nbsp;&nbsp;Obešeni čovek. Zatvorila je špil. "Preokrenut. Pa, ne mogu reći da sam iznenađena."
<BR>&nbsp;&nbsp;&nbsp;&nbsp;&nbsp;"Ne predviđa li Obešeni čovek dolazak velike mudrosti, Sajana?"
<BR>&nbsp;&nbsp;&nbsp;&nbsp;&nbsp;"Preokrenut", podseti ga. "Biće postignuta po veliku cenu." Uzela je kartu i stavila je, sa ostalim delom špila, natrag u fioku. "Ovo su koordinate zvezde koju želiš." Pritisnu još jedno dugme.
<BR>&nbsp;&nbsp;&nbsp;&nbsp;&nbsp;Papirna traka spuštala se na njen dlan. Sićušni metalni zupci su je grizli. Ona je podiže i pročita. "Sve koordinate su ovde. Držimo je pod prismotrom već dve godine. Imaš sreću. Predviđamo da će se implozija dogoditi za desetak do petnaest dana."
<BR>&nbsp;&nbsp;&nbsp;&nbsp;&nbsp;"Odlično", Lork uze traku. "Dođi, Ketine."
<BR>&nbsp;&nbsp;&nbsp;&nbsp;&nbsp;"A Princ, kapetane?"
<BR>&nbsp;&nbsp;&nbsp;&nbsp;&nbsp;Sajana se podiže sa klupe. "Zar ne želiš da vidiš svoju poruku?"
<BR>&nbsp;&nbsp;&nbsp;&nbsp;&nbsp;Lork zastade. "Hajde, pusti je." Ketin vide kako nešto ožive na Lorkovom licu. Odšetao je do pulta dok je Sajana Morgan tražila indeks poruke.
<BR>&nbsp;&nbsp;&nbsp;&nbsp;&nbsp;"Evo je." Ona pritisnu jedno dugme.
<BR>&nbsp;&nbsp;&nbsp;&nbsp;&nbsp;Na suprotnoj strani sobe, Princ se okrenu licem prema njima. "Šta, do đavola..." njegova ruka u crnoj rukavici udari u kristalni pehar i njegov ukrašeni tanjir i odbaci ih sa stola, "...misliš da činiš, Lorče?" Ruka se vrati; bodež i izrezbareni drveni štap zakloparaše na pod s druge strane. "Sajana, i ti pružaš pomoć, zar ne? Ti si izdajnička kučka. Ljut sam, razjaren! Ja sam Princ Red - ja sam Zmajevac! Ja sam osakaćena Zmija; ali ja ću te zadaviti." Damastni stolnjak zgužva se u crnim prstima; a ispod zvuk drveta koje se cepa.
<BR>&nbsp;&nbsp;&nbsp;&nbsp;&nbsp;Ketin po drugi put proguta svoj šok.
<BR>&nbsp;&nbsp;&nbsp;&nbsp;&nbsp;Poruka je bila trodimenzionalna projekcija. Jedan prozor van fokusa iza Princa bacao je svetlost jutra nekog sunca - možda Sola - preko smrskanog doručka.
<BR>&nbsp;&nbsp;&nbsp;&nbsp;&nbsp;"Mogu da učinim bilo šta, bilo šta što želim. Ti hoćeš da to sprečiš." Nagnu se preko stola.
<BR>&nbsp;&nbsp;&nbsp;&nbsp;&nbsp;Ketin pogleda u Lorka, u Sajanu Morgan.
<BR>&nbsp;&nbsp;&nbsp;&nbsp;&nbsp;Njena ruka, bleda i sa izraženim venama, stezala je brokat.
<BR>&nbsp;&nbsp;&nbsp;&nbsp;&nbsp;Lorkova, snažna i čvornovata, ležala je na bloku sa instrumentima; dva prsta držala su prekidač.
<BR>&nbsp;&nbsp;&nbsp;&nbsp;&nbsp;"Ti si me uvredio; ja mogu da budem vrlo zao, jednostavno iz kaprica. Sećaš li se zabave na kojoj sam bio primoran da ti polomim glavu da bih te naučio lepom ponašanju? Tvoje postojanje je za mene uvredljivo, Lorče Von Rej. Nameravam da se posvetim dobijanju obeštećenja za tu uvredu."
<BR>&nbsp;&nbsp;&nbsp;&nbsp;&nbsp;Sajana Morgan iznenada pogleda svog nećaka i vide njegovu ruku na prekidaču. "Lorče! Šta to činiš...?" Zgrabi ga za članak ruke, ali on uhvati njenu i odgurnu je.
<BR>&nbsp;&nbsp;&nbsp;&nbsp;&nbsp;"Znam o tebi mnogo više nego što sam znao kad sam ti prošli put poslao poruku", reče Princ od stola.
<BR>&nbsp;&nbsp;&nbsp;&nbsp;&nbsp;"Lorče, skloni ruku sa prekidača!" insistirala je Sajana. "Lorče..." Razočaranost je pucketala u njenom glasu.
<BR>&nbsp;&nbsp;&nbsp;&nbsp;&nbsp;"Prošli put kada sam ti se obratio, rekao sam ti da nameravam da te zaustavim. Sada, kažem ti da te moram ubiti da bih te zaustavio, doista. Sledeći put kada ti budem govorio..." Ruku u rukavici uperio je napred. Kažiprst mu je drhtao...
<BR>&nbsp;&nbsp;&nbsp;&nbsp;&nbsp;Kada je Princ iščezao u treptaju, Sajana udari Lorkovu ruku i odbaci je. Prekidač se isključi. "Šta smatraš da si sada uradio?"
<BR>&nbsp;&nbsp;&nbsp;&nbsp;&nbsp;"Kapetane...?"
<BR>&nbsp;&nbsp;&nbsp;&nbsp;&nbsp;Pod zvezdama koje su se okretale, Lork odgovori smehom.
<BR>&nbsp;&nbsp;&nbsp;&nbsp;&nbsp;Sajana reče ljutito: "Poslao si Prinčevu poruku preko sistema javnog obaveštavanja! Onaj bogohulni ludak viđen je na svakom ekranu širom čitavog instituta!" U ljutnji, ona udari odzivnu ploču.
<BR>&nbsp;&nbsp;&nbsp;&nbsp;&nbsp;Indikatorska svetla se ugasiše.
<BR>&nbsp;&nbsp;&nbsp;&nbsp;&nbsp;Blok i klupa počeše da tonu u pod.
<BR>&nbsp;&nbsp;&nbsp;&nbsp;&nbsp;"Hvala ti, Sajana. Dobio sam ono zbog čega sam ovde došao."
<BR>&nbsp;&nbsp;&nbsp;&nbsp;&nbsp;Čuvar muzeja upade u kancelariju. Okno svetlosti osvetli ga kad je prošao kroz vrata. "Oprostite mi, strašno mi je žao, ali bilo je... oh, trenutak." On udari u komunikacioni aparat na zglavku svoje ruke. "Sajana, da li ste bacili svoju srebrnu vlasulju?"
<BR>&nbsp;&nbsp;&nbsp;&nbsp;&nbsp;"Oh, za ime božje, Bani. Bio je to nesrećan slučaj!"
<BR>&nbsp;&nbsp;&nbsp;&nbsp;&nbsp;"Nesrećan slučaj! Bio je to Princ Red, zar ne?"
<BR>&nbsp;&nbsp;&nbsp;&nbsp;&nbsp;"Naravno da jeste. Slušaj, Bani..."
<BR>&nbsp;&nbsp;&nbsp;&nbsp;&nbsp;Lork stegnu Ketinovo rame. "Hajdemo."
<BR>&nbsp;&nbsp;&nbsp;&nbsp;&nbsp;Ostavili su stražara i Bani, koji su se prepirali sa Sajanom.
<BR>&nbsp;&nbsp;&nbsp;&nbsp;&nbsp;"Zašto..." Ketin je pokušao da postavi pitanje oko kapetanovog ramena.
<BR>&nbsp;&nbsp;&nbsp;&nbsp;&nbsp;Lork se zaustavi.
<BR>&nbsp;&nbsp;&nbsp;&nbsp;&nbsp;Pod Sirijusom broj 11 (Selvinov falsifikat) bleštao je u skerletnom slapu iza njegovog ramena. "Rekao sam ti da ne mogu reći šta sam mislio. Možda ti sve ovo malo pokazuje. Sada ćemo pokupiti ostale."
<BR>&nbsp;&nbsp;&nbsp;&nbsp;&nbsp;"Kako ćemo ih naći? Oni još lutaju po muzeju."
<BR>&nbsp;&nbsp;&nbsp;&nbsp;&nbsp;"Misliš?" ponovo upita Lork.
<BR>
<BR>&nbsp;&nbsp;&nbsp;&nbsp;&nbsp;Donje galerije bile su haos.
<BR>&nbsp;&nbsp;&nbsp;&nbsp;&nbsp;"Kapetane..." Ketin pokuša da zamisli hiljade turista suočenih sa Prinčevom pretnjom; seti se svog prvobitnog sučeljavanja na Roku.
<BR>&nbsp;&nbsp;&nbsp;&nbsp;&nbsp;Posetioci su preplavili onisko prizemlje Ficdžeraldovog salona. Dugine alegorije genija iz dvadesetog veka glazirale su svetlošću zasvođene zidove. Deca su brbljala sa roditeljima. Studenti su nagvaždali jedni sa drugima. Lork je koračao krupnim koracima između njih, sa Ketinom iza leđa.
<BR>&nbsp;&nbsp;&nbsp;&nbsp;&nbsp;Spiralno se krećući stigli su u hol iznad zmajeve glave.
<BR>&nbsp;&nbsp;&nbsp;&nbsp;&nbsp;Crna stvar zaklepeta iznad gomile. "Ostali mora da su s njim", uzviknu Ketin, pokazujući na Sebastijana.
<BR>&nbsp;&nbsp;&nbsp;&nbsp;&nbsp;Ketin zaokrenu oko kamene čeljusti. Lork ga sustiže na plavoj ploči.
<BR>&nbsp;&nbsp;&nbsp;&nbsp;&nbsp;"Kapetane, upravo smo videli..."
<BR>&nbsp;&nbsp;&nbsp;&nbsp;&nbsp;"...na ekranima za obavesti, to je bilo..."
<BR>&nbsp;&nbsp;&nbsp;&nbsp;&nbsp;"...Princa Reda, kao na brodu..."
<BR>&nbsp;&nbsp;&nbsp;&nbsp;&nbsp;"...bilo po čitavom muzeju. Vratili smo se..."
<BR>&nbsp;&nbsp;&nbsp;&nbsp;&nbsp;"...ovamo, da vas ne mimoiđemo..."
<BR>&nbsp;&nbsp;&nbsp;&nbsp;&nbsp;"...kad siđete. Kapetane, šta..."
<BR>&nbsp;&nbsp;&nbsp;&nbsp;&nbsp;"Hajdemo." Lork prekide blizance, stavivši svakom ruku na rame.
<BR>&nbsp;&nbsp;&nbsp;&nbsp;&nbsp;"Sebastijane! Tij! Moramo se vratiti u pristanište po Miša."
<BR>&nbsp;&nbsp;&nbsp;&nbsp;&nbsp;"I otići sa ovog sveta, na vašu novu!"
<BR>&nbsp;&nbsp;&nbsp;&nbsp;&nbsp;"Hajdemo prvo u pristanište. Posle ćemo ce dogovoriti gde ćemo zatim."
<BR>&nbsp;&nbsp;&nbsp;&nbsp;&nbsp;Progurali su se prema zasvođenom ulazu.
<BR>&nbsp;&nbsp;&nbsp;&nbsp;&nbsp;"Mislim da bi trebalo požuriti pre nego što Princ stigne ovamo", reće Ketin.
<BR>&nbsp;&nbsp;&nbsp;&nbsp;&nbsp;"Zašto?" Bio je to Lork.
<BR>&nbsp;&nbsp;&nbsp;&nbsp;&nbsp;Ketin pokuša da prevede njegov izraz.
<BR>&nbsp;&nbsp;&nbsp;&nbsp;&nbsp;Bio je neprotumačiv.
<BR>&nbsp;&nbsp;&nbsp;&nbsp;&nbsp;"Stići će mi i treća poruka. Imam nameru da je sačekam."
<BR>&nbsp;&nbsp;&nbsp;&nbsp;&nbsp;Zatim vrt: bučan i zlatan.
<BR>
<BR>&nbsp;&nbsp;&nbsp;&nbsp;&nbsp;"Hvala, doktore!" uzviknu Aleks. Gnječio je svoju ruku: šaku, podlakticu, lakat. "Čuj, dete." Okrenu se Mišu. "Znaš, ti si stvarno vešt na tom sirinksu. Žao mi je što je mediko-aparat stigao baš usred izvođenja. Ali, ipak ti hvala." Nasmešio se, pa pogledao na zidni časovnik. "Mislim da ću ipak na posao. Malahas!" Otišao je krećući se između zveckajućih velova.
<BR>&nbsp;&nbsp;&nbsp;&nbsp;&nbsp;Leo tužno upita: "Sada ti odložiti to ćeš?"
<BR>&nbsp;&nbsp;&nbsp;&nbsp;&nbsp;Miš povuče zateznu uzicu torbe i slegnu ramenima. "Možda ću još svirati kasnije." Poče da provlači ruku kroz remen. Zatim njegovi prsti padoše na kožne prevoje. "Šta ti je, Leo?"
<BR>&nbsp;&nbsp;&nbsp;&nbsp;&nbsp;Ribar gurnu levu ruku pod izlizane spone na svom pojasu. "Ti, baš me nostalgičnim činiš, dečko." Zatim desnu ruku. "Zato što toliko vremena prošlo je, da dečak više nisi." Leo sede na stepenice. Osmeh mu okrznu usne. "Ja ovde srećan nisam, mislim. Možda vreme da se opet krene je. A?" Klimnu glavom. "Aha."
<BR>&nbsp;&nbsp;&nbsp;&nbsp;&nbsp;"Misliš?" Miš se okrenu na buretu, licem prema njemu. "Zašto sada?"
<BR>&nbsp;&nbsp;&nbsp;&nbsp;&nbsp;Leo stisnu usne. Izraz je govorio isto što i sleganje ramenima. "Kada ja staro vidim, znam koliko mi je potrebno novo. Osim toga, o odlasku dugo vremena već razmišljam."
<BR>&nbsp;&nbsp;&nbsp;&nbsp;&nbsp;"Kuda ideš?"
<BR>&nbsp;&nbsp;&nbsp;&nbsp;&nbsp;"Do ovih Vlašića idem."
<BR>&nbsp;&nbsp;&nbsp;&nbsp;&nbsp;"Ali, ti jesi sa Vlašića, Leo. Mislio sam da si rekao da hoćeš neko novo mesto?"
<BR>&nbsp;&nbsp;&nbsp;&nbsp;&nbsp;"U Vlašićima stotina svetova neobičnih postoji. Ja može biti na desetak pecao sam. Nešto novo hoću, da; ali, takođe, posle ovih dvadeset pet godina - kući hoću."
<BR>&nbsp;&nbsp;&nbsp;&nbsp;&nbsp;Miš je posmatrao pune crte lica, bledu kosu: prisnost? To podesiš kao što bi masku za maglu, pomisli Miš pa onda to namestiš na lice koje to mora da nosi. Leo se toliko promenio. Miš, koji je imao tako kratko detinjstvo, izgubio je sada nešto od toga. "Hoću samo novi svet, Leo. Ne bih hteo da idem kući - čak i kada bih je imao."
<BR>&nbsp;&nbsp;&nbsp;&nbsp;&nbsp;"Jednog dana kao što ja Vlašiće, Zemlju ili Zmaj ti želećeš."
<BR>&nbsp;&nbsp;&nbsp;&nbsp;&nbsp;"Aha." Obesio je torbu preko ramena. "Možda hoću. Zašto da ne, kroz dvadeset pet godina?"
<BR>&nbsp;&nbsp;&nbsp;&nbsp;&nbsp;Odjek:
<BR>&nbsp;&nbsp;&nbsp;&nbsp;&nbsp;"Miše!"
<BR>&nbsp;&nbsp;&nbsp;&nbsp;&nbsp;I:
<BR>&nbsp;&nbsp;&nbsp;&nbsp;&nbsp;"Hej, Miše?"
<BR>&nbsp;&nbsp;&nbsp;&nbsp;&nbsp;Pa ponovo:
<BR>&nbsp;&nbsp;&nbsp;&nbsp;&nbsp;"Miše, jesi li unutra?"
<BR>&nbsp;&nbsp;&nbsp;&nbsp;&nbsp;"Hej!" Miš je ustao i rukama napravio levak pred ustima. "Ketine?" Uzvik mu je bio ružniji čak i od govora.
<BR>&nbsp;&nbsp;&nbsp;&nbsp;&nbsp;Dugačak i ljubopitljiv, Ketin je došao između mreža.
<BR>&nbsp;&nbsp;&nbsp;&nbsp;&nbsp;"Gle, kakvog iznenađenja. Nisam mislio da ću te ovde naći. Išao sam niz pristanište i pitao ljude da li su te videli. Neki drugar reče da ovde sviraš."
<BR>&nbsp;&nbsp;&nbsp;&nbsp;&nbsp;"Da li je kapetan završio sa Alkanom? Da li je dobio što je želeo."
<BR>&nbsp;&nbsp;&nbsp;&nbsp;&nbsp;"I nešto odozgo. U institutu ga je čekala poruka od Princa. Lork ju je objavio preko sistema za javne obavesti." Ketin zazvižda. "Pakosno!"
<BR>&nbsp;&nbsp;&nbsp;&nbsp;&nbsp;"Dobio je svoju novu?"
<BR>&nbsp;&nbsp;&nbsp;&nbsp;&nbsp;"Dobio ju je. Samo, on ovde čeka na još nešto. Ne mogu to da razumem."
<BR>&nbsp;&nbsp;&nbsp;&nbsp;&nbsp;"Znači, krećemo na zvezdu?"
<BR>&nbsp;&nbsp;&nbsp;&nbsp;&nbsp;"Jok. Onda hoće da ide na Vlašiće. Treba da sačekamo nekoliko sedmica. Ali, ne pitaj mene šta hoće tamo da radi."
<BR>&nbsp;&nbsp;&nbsp;&nbsp;&nbsp;"Vlašiće?" upita Miš. "Da neće tamo biti nova?"
<BR>&nbsp;&nbsp;&nbsp;&nbsp;&nbsp;Ketin okrete dlanove nagore. "Mislim da neće. Možda on misli da je bezbednije provesti vreme na domaćoj teritoriji."
<BR>&nbsp;&nbsp;&nbsp;&nbsp;&nbsp;"Čekaj malo! " Miš se ponovo okrete ka Leu. "Leo, možda će ti kapetan dozvoliti da se sa nama prebaciš do Vlašića?"
<BR>&nbsp;&nbsp;&nbsp;&nbsp;&nbsp;"Ha?" Leova brada izviri iz njegovih ruku. "Ketine, kapetan ne bi imao ništa protiv da Leu dozvoli vožnju do Vlašića, zar ne?"
<BR>&nbsp;&nbsp;&nbsp;&nbsp;&nbsp;Ketin pokuša da izgleda rezervisano sumnjičav. Izraz je bio previše složen i ispao je prazan.
<BR>&nbsp;&nbsp;&nbsp;&nbsp;&nbsp;"Leo je moj stari prijatelj. Još tamo sa Zemlje. Učio me je da sviram na sirinksu, kad sam bio dete."
<BR>&nbsp;&nbsp;&nbsp;&nbsp;&nbsp;"Kapetan ima mnogo briga..."
<BR>&nbsp;&nbsp;&nbsp;&nbsp;&nbsp;"Jeste, ali on ne bi imao ništa protiv..."
<BR>&nbsp;&nbsp;&nbsp;&nbsp;&nbsp;"Ali, mnogo bolje od mene sada on svira", upade Leo.
<BR>&nbsp;&nbsp;&nbsp;&nbsp;&nbsp;"Kladim se da će kapetan pristati ako ga zamolim."
<BR>&nbsp;&nbsp;&nbsp;&nbsp;&nbsp;"Ja ne nevolje tvom kapetanu želim da pravim..."
<BR>&nbsp;&nbsp;&nbsp;&nbsp;&nbsp;"Možemo ga zamoliti." Miš zabaci torbu iza sebe. "Hajde, Leo. Gde je kapetan, Ketine?"
<BR>&nbsp;&nbsp;&nbsp;&nbsp;&nbsp;Ketin i Leo izmenjaše poglede nepredstavljenih odraslih združenih mladićevim oduševljenjem.
<BR>&nbsp;&nbsp;&nbsp;&nbsp;&nbsp;"Pa? Hajde!"
<BR>&nbsp;&nbsp;&nbsp;&nbsp;&nbsp;Leo ustade i pođe za Mišom i Ketinom prema vratima.
<BR>
<BR>&nbsp;&nbsp;&nbsp;&nbsp;&nbsp;Sedam stotina godina ranije, prvi naseljenici na Vorpisu isklesali su Esclaros des Nuages u stenoviti rub zaravni Feniksa. Između sidrišta za manje maglene puzače i pristaništa u kojima su pristajali jahači mreža, stepenice su se spuštale u belu maglu. Sada su bile izlomljene i izlizane.
<BR>&nbsp;&nbsp;&nbsp;&nbsp;&nbsp;Našavši ove stepenice napuštene u podnevnom odmoru Feniksa, Lork se šetao između kvarcom poprskanih zidova. Magla je oplakivala donje stepenice; beli talasi valjali su se sa horizonta, svaki plavo osenčen na levoj strani, pozlaćen suncem na desnoj, kao goropadni jaganjci.
<BR>&nbsp;&nbsp;&nbsp;&nbsp;&nbsp;"Hej, kapetane!"
<BR>&nbsp;&nbsp;&nbsp;&nbsp;&nbsp;Lork pogleda uz stepenice.
<BR>&nbsp;&nbsp;&nbsp;&nbsp;&nbsp;"Hej, kapetane, mogu li da razgovaram sa vama na trenutak?" Miš je silazio stepeništem pokretima raka. Sirinks mu se klatio na kuku. "Ketin mi je rekao da nameravate na Vlašiće, kad krenemo odavde. Upravo sam naleteo na momka kojeg sam poznavao tamo, na Zemlji, jednog starog prijatelja. Učio me kako da sviram na sirinksu." Protrese torbu. "Mislio sam da bismo, pošto idemo u tom pravcu, mogli da ga odbacimo do njegove kuće. Bio je zaista dobar prijatelj..."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Miš klimnu glavom. "A?"
<BR>&nbsp;&nbsp;&nbsp;&nbsp;&nbsp;"Do Vlašića ima svega pet časova. Ako bude u brodu kad krenemo i ostane u tvojoj projekcionoj kabini, nemam ništa protiv."
<BR>&nbsp;&nbsp;&nbsp;&nbsp;&nbsp;Miševa glava vrati se na drugu stranu. "Oh, bože. U redu." Zatim se nasmeja. "Hvala, kapetane!" Okrenu se i potrča uz stepenice. "Hej, Leo!" Poslednje dve preskoči odjednom. "Ketine, Leo! Kapetan se složio." Pa ponovo viknu natrag: "Još jednom hvala!"
<BR>&nbsp;&nbsp;&nbsp;&nbsp;&nbsp;Lork je sišao niz još nekoliko stepenica.
<BR>&nbsp;&nbsp;&nbsp;&nbsp;&nbsp;Posle nekog vremena, seo je prema grubom zidu.
<BR>&nbsp;&nbsp;&nbsp;&nbsp;&nbsp;Brojao je talase.
<BR>&nbsp;&nbsp;&nbsp;&nbsp;&nbsp;Kada je došao do četiri, prestao je.
<BR>&nbsp;&nbsp;&nbsp;&nbsp;&nbsp;Polarno sunce kružilo je po horizontu; manje zlatno, više plavo.
<BR>&nbsp;&nbsp;&nbsp;&nbsp;&nbsp;Kada je ugledao mrežu, rukama je kliznuo niz bedra, zaustavivši ih na koščatim čvorovima kolena.
<BR>&nbsp;&nbsp;&nbsp;&nbsp;&nbsp;Spone su zazvečale na donjim stepenicama. Onda je jahač ustao, do struka u kotrljajućoj belini. Magleni splavari odneli su mreže uvis. Iz kvarca su izbijale plavičaste iskre.
<BR>&nbsp;&nbsp;&nbsp;&nbsp;&nbsp;Lork se oslanjao na zid. Podigao je glavu. Tamnokosi jahač penjao se uz stepenice, dok su se paučine metala talasale iznad i iza njih. Mreže udariše o zid i zazveckaše. Nekoliko stepenika niže njega, ona skide masku za maglu.
<BR>&nbsp;&nbsp;&nbsp;&nbsp;&nbsp;"Lorče?"
<BR>&nbsp;&nbsp;&nbsp;&nbsp;&nbsp;Njegove ruke se raširiše. "Kako si, me našla, Rubi? Znao sam da hoćeš. Reci mi kako?"
<BR>&nbsp;&nbsp;&nbsp;&nbsp;&nbsp;Disala je teško, nenaviknuta na težinu kojom je rukovala. Pantljike su se stezale, opuštale, stezale između njenih grudi. "Kada je Princ saznao da si napustio Triton, poslao je trake na sedamdesetak mesta na koja si mogao otići. Sajana je bila na samo jednom od njih. Onda je meni prepustio da primim obaveštenje o tome na kom mestu je jedna primljena. Bila sam na Čobeovom svetu; kada si pustio traku u Alkanu, dojurila sam." Mreže su se sklopile na stepenicama.
<BR>&nbsp;&nbsp;&nbsp;&nbsp;&nbsp;"Kada sam otkrila da si na Vorpisu, u Feniksu... pa, trebalo je mnogo rada. Veruj mi, ne bih to ponovo učinila." Odmarala je ruku na steni. Mreže su zvečale.
<BR>&nbsp;&nbsp;&nbsp;&nbsp;&nbsp;"Rizikujem u ovoj igri, Rubi. Jednom sam pokušao da je odigram pomoću kampjutera koji je crtao poteze." Zatresao je glavom. "Sada igram rukom, okom i uhom. Do sada, ishod nije ništa lošiji. A mnogo se brže razvija. Uvek sam voleo brzinu. To je po svoj prilici ono što me čini istom osobom koja sam bio kad smo se prvi put sreli."
<BR>&nbsp;&nbsp;&nbsp;&nbsp;&nbsp;"Princ mi je jednom rekao nešto veoma slično." Pogledala je naviše. "Tvoje lice." Na njenom zatreperi bol. Bila je dovoljno blizu da mu dodirne ožiljak. Njena ruka se pokrenu, a zatim se spusti. "Zašto to nikada nisi...?" Nije završila misao.
<BR>&nbsp;&nbsp;&nbsp;&nbsp;&nbsp;"Koristi mi. Omogućuje da mi svaka uglačana površina na svim ovim hrabrim, novim svetovima služi."
<BR>&nbsp;&nbsp;&nbsp;&nbsp;&nbsp;"Kakva je to vrsta usluge?"
<BR>&nbsp;&nbsp;&nbsp;&nbsp;&nbsp;"Podseća me zbog čega sam ovde."
<BR>&nbsp;&nbsp;&nbsp;&nbsp;&nbsp;"Lorče", očajanje je raslo u njenom glasu, "šta činiš? Šta ti, ili tvoja porodica, mislite da možete postići?"
<BR>&nbsp;&nbsp;&nbsp;&nbsp;&nbsp;"Nadam se da ni ti ni Princ to još ne znate. Nisam pokušao da to sakrijem. Ali, predajem ti poruku na prilično starinski način. Šta misliš, koliko će vremena trebati da glasine premoste prostor između tebe i mene?" Seo je. "Bar hiljadu osoba zna šta Princ pokušava da učini. Pustio sam im jutros njegovu poruku. To više nije nikakva tajna, Rubi. Ima mnogo mesta za sakrivanje; postoji jedno na kome mogu stajati u svetlosti."
<BR>&nbsp;&nbsp;&nbsp;&nbsp;&nbsp;"Znam da pokušavaš da učiniš nešto što će uništiti porodicu Red. To je jedina stvar u koju bi uložio toliko mnogo vremena i napora."
<BR>&nbsp;&nbsp;&nbsp;&nbsp;&nbsp;"Želeo bih da mogu reći da nisi u pravu." Upleo je prste. "Ali, ti još uvek ne znaš šta je to."
<BR>&nbsp;&nbsp;&nbsp;&nbsp;&nbsp;"Znamo da to ima neku vezu sa zvezdom."
<BR>&nbsp;&nbsp;&nbsp;&nbsp;&nbsp;On klimnu glavom.
<BR>&nbsp;&nbsp;&nbsp;&nbsp;&nbsp;"Lorče, želela bih da vičem na tebe, vrištim - ko misliš da si?"
<BR>&nbsp;&nbsp;&nbsp;&nbsp;&nbsp;"Ko sam ja da prkosim Princu i lepoj Rubi Red? Ti si lepa, Rubi, i pred tvojom lepotom ja stojim veoma usamljen, iznenada proklet svrhom. Tebe i mene, Rubi, svetovi kroz koje smo prošli ne prilagođavaju za neki smisao. Ako ja preživim, onda će svet, stotinu svetova, način života, preživeti. Ako Princ preživi..." Slegnu ramenima. "Ipak, možda je to nekakva igra. Stalno nam govore da živimo u besmislenom društvu, da u našim životima nema postojanosti. Svetovi sada teturaju oko nas, pa ipak ja samo želim da se igram. Jedina stvar na koju sam spreman jeste da se igram, da se jako igram, koliko god mogu jače; i sa stilom."
<BR>&nbsp;&nbsp;&nbsp;&nbsp;&nbsp;"Ti me zbunjuješ, Lorče. Princ je toliko predvidiv..." Ona podiže obrve. "To te iznenađuje? Princ i ja smo zajedno odrasli. Ali, ti me darivaš nepoznatim. Na onoj zabavi, pre toliko godina, kada si me poželeo, da li je i to bio deo igre?"
<BR>&nbsp;&nbsp;&nbsp;&nbsp;&nbsp;"Ne... da... znam da nisam naučio pravila."
<BR>&nbsp;&nbsp;&nbsp;&nbsp;&nbsp;"Sada?"
<BR>&nbsp;&nbsp;&nbsp;&nbsp;&nbsp;"Znam način da napravim sopstvena. Rubi, ja želim ono što ima Princ... ne. Hoću da osvojim ono što on ima. Kada to budem imao, možda ću se okrenuti i to odbaciti. Ali, hoću da to steknem. Mi se borimo, a tok koliko života i koliko svetova se menja. Da, sve ja to znam. Onda si bila rekla: mi smo osobiti ljudi, makar samo po snazi. Ali, ako bih pokušao da to saznanje uvek imam na umu, bio bih paralisan. Ovde sam, ovog trenutka, u ovoj situaciji, sa svim tim što treba uraditi. Ono što sam naučio, Rubi, jeste kako ja da igram. Šta god činim - ja, osoba kakva sam i kakvom sam stvoren - moram da to činim na taj način da pobedim. Nemoj to zaboraviti. Sada si mi učinila još jednu uslugu. Dugujem ti upozorenje. Zbog toga sam te čekao."
<BR>&nbsp;&nbsp;&nbsp;&nbsp;&nbsp;"Šta je to što hoćeš da učiniš zbog čega daješ takvo izveštačeno izvinjenje?"
<BR>&nbsp;&nbsp;&nbsp;&nbsp;&nbsp;"Još ne znam", nasmeja se Lork. "To zvuči prilično otrcano, zar ne. Ali, to je istina."
<BR>&nbsp;&nbsp;&nbsp;&nbsp;&nbsp;Duboko je disala. Njeno visoko čelo se boralo dok joj je vetar gurao kosu napred preko ramena. Oči su joj bile u senci. "I ja tebi dugujem isto upozorenje."
<BR>&nbsp;&nbsp;&nbsp;&nbsp;&nbsp;On klimnu glavom.
<BR>&nbsp;&nbsp;&nbsp;&nbsp;&nbsp;"Smatraj da ti je dato." Ona ustade sa zida.
<BR>&nbsp;&nbsp;&nbsp;&nbsp;&nbsp;"Smatram."
<BR>&nbsp;&nbsp;&nbsp;&nbsp;&nbsp;"Dobro." Zatim ona zamahnu rukom natrag; zabaci je napred!
<BR>&nbsp;&nbsp;&nbsp;&nbsp;&nbsp;A trideset kvadratnih metara lančanog prepleta polete preko njene glave i zazveketa na njega.
<BR>&nbsp;&nbsp;&nbsp;&nbsp;&nbsp;Spojke zahvatiše njegove podignute ruke i ogrebaše ih. Posrnuo je pod njihovom težinom.
<BR>&nbsp;&nbsp;&nbsp;&nbsp;&nbsp;"Rubi...!"
<BR>&nbsp;&nbsp;&nbsp;&nbsp;&nbsp;Ona zabaci drugu ruku; pade još jedan sloj. Nagnuo se unazad, a mreže se zategoše, udarajući ga po gležnjevima tako da se okliznuo.
<BR>&nbsp;&nbsp;&nbsp;&nbsp;&nbsp;"Ne! Pusti me..."
<BR>&nbsp;&nbsp;&nbsp;&nbsp;&nbsp;Kroz spone koje su se svaljivale, ona je ponovo imala masku: svetlucajuće staklo, njene oči; njena usta i nozdrve, spržene. Sav izraz bio je u njenim uzanim ramenima, malim mišićima odjednom naglašenim. Ona se podignu; stomak joj se nabra. Adapterska strujna kola pojačavala su snagu njenih ruku otprilike pet stotina prema jedan. Lork bi povučen niz stepenice. On pade, zadržan zidom. Stena i metal povrediše mu ruku i kolena.
<BR>&nbsp;&nbsp;&nbsp;&nbsp;&nbsp;Ono što su spone davale u snazi, žrtvovale su u tačnosti pokreta. Ispupčenje je prešlo prepletom, i on je dobio mogućnost da se popne ispod njega i izmakne dva stepenika. Međutim, Rubi trgnu natrag; on bi povučen za četiri nadole. Dva je prešao leđima, zatim jedan na kuku. Vukla ga je naniže. Magla joj je oplakivala listove; ona se povlačila dublje u zagušljivu maglu, saginjući se dok joj crna maska nije stigla do njene površine.
<BR>&nbsp;&nbsp;&nbsp;&nbsp;&nbsp;On se odbacio od nje, i pao niz još pet stepenika. Ležeći na boku zahvatio je spone i povukao ih. Rubi posrnu, ali on oseti da mu je ivica drugog kamena ogrebla rame.
<BR>&nbsp;&nbsp;&nbsp;&nbsp;&nbsp;Lork pusti mreže i ispusti zadržani dah. Ponovo pokuša da se izvuče iz onoga što je po njemu palo. Ali, on začu kako Rubi krklja.
<BR>&nbsp;&nbsp;&nbsp;&nbsp;&nbsp;Odbio je spone sa svog lica i otvorio oči. Nešto izvan mreža...
<BR>&nbsp;&nbsp;&nbsp;&nbsp;&nbsp;Nešto je jurilo, tamno i lepršavo, između zidova.
<BR>&nbsp;&nbsp;&nbsp;&nbsp;&nbsp;Rubi zamahnu rukom da to otera. A list mreže raskinu se nad Lorkom. On se uspravi, izbegavajući spone.
<BR>&nbsp;&nbsp;&nbsp;&nbsp;&nbsp;Dvadeset kilograma metala pade natrag u maglu. Rubi posrnu, iščeznu.
<BR>&nbsp;&nbsp;&nbsp;&nbsp;&nbsp;Lork je sišao niz još nekoliko stepenika. Magla mu je oplakivala bedra. Opora arsenska izmaglica obuhvati mu glavu. On se zakašlja i ščepa stenu.
<BR>&nbsp;&nbsp;&nbsp;&nbsp;&nbsp;Tamna stvar je sada lepršala oko njega. Težina se za trenutak podiže; on se zakoprca, stomakom na kamenju. Usisavajući svežiji vazduh, dahćući i osećajući vrtoglavicu, on pogleda natrag.
<BR>&nbsp;&nbsp;&nbsp;&nbsp;&nbsp;Mreža je lebdela iznad njega, rvući se sa životinjom. On se povuče uz još jedan stepenik, kada prilika zaleprša oslobođena. Spone teško padoše na njegovu nogu; povukoše se sa nje; kliznuše niz stepenice; iščezoše.
<BR>&nbsp;&nbsp;&nbsp;&nbsp;&nbsp;Lork je seo i prisilio sebe da prati let stvari između kamenja. Uzdigla se iznad zidova, zavrtela se dvaput, a zatim se vratila na Sebastijanovo rame:
<BR>&nbsp;&nbsp;&nbsp;&nbsp;&nbsp;Zdepasti kiborški spojnik gledao je sa zida.
<BR>&nbsp;&nbsp;&nbsp;&nbsp;&nbsp;Lork je teturajući ustao, gotovo zažmurio, zatresao glavom, zatim posrnuo uz Esclaros des Nuages.
<BR>&nbsp;&nbsp;&nbsp;&nbsp;&nbsp;Sebastijan je pričvršćivao čeličnu traku oko savitljive kandže stvorenja kada je Lork stigao do njega, na vrh stepeništa.
<BR>&nbsp;&nbsp;&nbsp;&nbsp;&nbsp;"Ponovo ti se", Lork udahnu još jednom i spusti ruku na Sebastijanovo zlatom poprskano rame, "zahvaljujem."
<BR>&nbsp;&nbsp;&nbsp;&nbsp;&nbsp;Gledali su sa stena, ali nikakav jahač nije razbio maglu.
<BR>&nbsp;&nbsp;&nbsp;&nbsp;&nbsp;"Vi u velikoj opasnosti ste?"
<BR>&nbsp;&nbsp;&nbsp;&nbsp;&nbsp;"Jesam."
<BR>&nbsp;&nbsp;&nbsp;&nbsp;&nbsp;Tij brzo priđe preko pristaništa do Sebastijanove strane. "Šta bilo je?" njene oči, žive kao metal sevale su između dvojice muškaraca. "Ja crnog miljenika pustio sam."
<BR>&nbsp;&nbsp;&nbsp;&nbsp;&nbsp;"Sve u redu je", reče joj Lork. "Zasad, bar. Ja svađu sa Kraljicom mačeva upravo imao sam. Ali vaš ljubimac spasao mene je."
<BR>&nbsp;&nbsp;&nbsp;&nbsp;&nbsp;Sebastijan uze Tij za ruku. Kada su njeni prsti osetili prisne oblike njegovih, ona se smirila.
<BR>&nbsp;&nbsp;&nbsp;&nbsp;&nbsp;Sebastijan upita ozbiljan: "To vreme da se pođe je?"
<BR>&nbsp;&nbsp;&nbsp;&nbsp;&nbsp;A Tij: "Vaše sunce slediti?"
<BR>&nbsp;&nbsp;&nbsp;&nbsp;&nbsp;"Ne. Vaše"
<BR>&nbsp;&nbsp;&nbsp;&nbsp;&nbsp;Sebastijan se namršti.
<BR>&nbsp;&nbsp;&nbsp;&nbsp;&nbsp;"Do Dim, Mrtve sestre, sada idemo", reče im Lork.
<BR>&nbsp;&nbsp;&nbsp;&nbsp;&nbsp;Senka i senka; senka i svetlost: blizanci su prilazili preko pristaništa. Mogao se videti začuđeni izraz na Linseosovom licu. Ne i na Idasovom.
<BR>&nbsp;&nbsp;&nbsp;&nbsp;&nbsp;"Ali...?" poče Sebastijan. Zatim se Tijina ruka pokrenu u njegovoj, i on prestade.
<BR>&nbsp;&nbsp;&nbsp;&nbsp;&nbsp;Lork odluči da ne pruži odgovor na nezavršeno pitanje. "Ostale da pokupimo treba. Ja što sam čekao imam. Da; vreme da se ide je."
<BR>
<BR>&nbsp;&nbsp;&nbsp;&nbsp;&nbsp;Ketin posrnu i ščepa spone. Zveket odjeknu u kući za mreže.
<BR>&nbsp;&nbsp;&nbsp;&nbsp;&nbsp;Leo se nasmeja: "Hej, Miše. U poslednjem baru tvoj veliki prijatelj mnogo pio je, čini mi se."
<BR>&nbsp;&nbsp;&nbsp;&nbsp;&nbsp;Ketin uhvati ravnotežu. "Nisam pijan." Podiže glavu na metal koji je stvarao zavese. "Trebalo bi da popijem dvaput više - da bih se opio."
<BR>&nbsp;&nbsp;&nbsp;&nbsp;&nbsp;"Smešno. Ja jesam." Miš otvori svoju torbu. "Leo, rekao si da želiš da ti još sviram. Šta bi želeo da vidiš?"
<BR>&nbsp;&nbsp;&nbsp;&nbsp;&nbsp;"Bilo šta, Miše. Bilo šta što hoćeš sviraj."
<BR>&nbsp;&nbsp;&nbsp;&nbsp;&nbsp;Ketin ponovo zatrese mreže. "Od zvezde do zvezde, Miše; zamisli, veliki preplet koji se rasprostro preko galaksije, sve dokle i Čovek. To je matrica u kojoj se istorija danas dešava. Zar ne razumeš? To je sve. To je moja teorija. Svaki pojedinac je čvor u toj mreži, a žice između njih su kulturne, ekonomske i psihološke niti koje vežu pojedinca za pojedinca. Svaki istorijski događaj je kao talasić u toj mreži." Ponovo zazveketa sponama. "On prolazi preko i kroz mrežu, šireći ili skupljajući one kulturne veze koje upliću svakog čoveka sa svakim čovekom. Ako je događaj dovoljno katastrofalan, veza se kida. Mreža je malo poderana. De Ejling i 34-Alvin jedino raspravljaju o tome gde takvi talasići počinju i kojom se brzinom kreću. Ali, njihovo ukupno gledište je isto, znaš. Hoću da uhvatim zamah i obim ovog prepleta u moj... roman, Miše. Hoću da ga raširim oko čitave mreže. Ali, moram da nađem tu središnu temu, taj veliki događaj koji potresa istoriju i koji čini da spone udaraju i svetlucaju za mene. Mesec, Miše; da otpočnem na nekoj lepoj steni, sa mojom usavršenom umetnošću, da zamišljam tok i pomeranje mreže; to je ono što želim, Miše. Ali, takva tema neće da dođe!"
<BR>&nbsp;&nbsp;&nbsp;&nbsp;&nbsp;Miš je sedeo na podu, gledajući na dno torbe, tražeći kontrolno dugme koje je otpalo sa sirinksa. "Zašto ne pišeš o sebi?"
<BR>&nbsp;&nbsp;&nbsp;&nbsp;&nbsp;"Oh, ta je divna zamisao! Ko bi to čitao? Ti?"
<BR>&nbsp;&nbsp;&nbsp;&nbsp;&nbsp;Miš nađe dugme i gurnu ga na njegovu osovinu. "Ne verujem da bih mogao pročitati bilo šta dugo kao što je roman."
<BR>&nbsp;&nbsp;&nbsp;&nbsp;&nbsp;"Ali, ako bi tamo bio, recimo, sudar između dve velike porodice kao što su Prinčeva i kapetanova, zar ne bi bar to mogao?"
<BR>&nbsp;&nbsp;&nbsp;&nbsp;&nbsp;"Koliko si beležaka za tu knjigu napravio?" Miš naiđe na zrak svetlosti kroz hangar.
<BR>&nbsp;&nbsp;&nbsp;&nbsp;&nbsp;"Ni deseti deo onoga što mi je potrebno. Čak i ako je osuđeno na propast kao neki starinski muzejski kovčeg sa moštima, to će biti ukrašeno draguljima", zaljuljao je mreže natrag, "majstorski urađeno", spone zazvečaše; glas mu se pojača, "minuciozan rad; savršen!"
<BR>&nbsp;&nbsp;&nbsp;&nbsp;&nbsp;"Rođen sam", reče Miš. "Moram da umrem. Pitam se. Pomozi mi. Eto, upravo sam napisao za tebe tvoju knjigu."
<BR>&nbsp;&nbsp;&nbsp;&nbsp;&nbsp;Ketin pogleda svoje velike, slabe prste. Posle kraće pauze reče: "Miše, zbog tebe neki put poželim da zaplačem."
<BR>&nbsp;&nbsp;&nbsp;&nbsp;&nbsp;Miris kima.
<BR>&nbsp;&nbsp;&nbsp;&nbsp;&nbsp;Miris badema.
<BR>&nbsp;&nbsp;&nbsp;&nbsp;&nbsp;Miris srdiša.
<BR>&nbsp;&nbsp;&nbsp;&nbsp;&nbsp;Melodije su se obrušavale i zaplitale.
<BR>&nbsp;&nbsp;&nbsp;&nbsp;&nbsp;Izgriženi nokti, prošireni zglobovi; Ketinove nadlanice obasjane jesenjim bojama; preko betonskog poda njegova senka igrala je u mreži.
<BR>&nbsp;&nbsp;&nbsp;&nbsp;&nbsp;"Hej, hajde", Leo se smejao. "Ti sviraj, aha, Miše! Ti sviraj!"
<BR>&nbsp;&nbsp;&nbsp;&nbsp;&nbsp;A senke zaigraše na glasovima: "Hej, momci, jeste li još..."
<BR>&nbsp;&nbsp;&nbsp;&nbsp;&nbsp;"...ovde? Kapetan nam je rekao da..."
<BR>&nbsp;&nbsp;&nbsp;&nbsp;&nbsp;"...vas iščeprkamo. Vreme je..."
<BR>&nbsp;&nbsp;&nbsp;&nbsp;&nbsp;"...da se krene. Hajde..."
<BR>&nbsp;&nbsp;&nbsp;&nbsp;&nbsp;"...idemo!"
</P></TD></TR></TABLE>
<P class="next">
<A HREF=p7.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
