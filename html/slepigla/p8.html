<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>8.
<P>&nbsp;&nbsp;&nbsp;&nbsp;&nbsp;Soni Redvajn parkirao je očevog pakarda na većničkom trgu preko puta 'Mažestika'. Požurio je okolo da otvori vrata Evelin. Udobnost je prevladala modu - obukao košulju sa kratkim rukavima. Evelin ga uze za ruku i oni pođoše preko ulice.
<BR>&nbsp;&nbsp;&nbsp;&nbsp;&nbsp;Iznenada iz bioskopa istrča gospodin Mier sa maramicom pritisnutom na nos. Ubrzo se pojavi i gospođa Mier; još je držala kutiju soli. Ivan Viteker bio je tik uz nju. Kerolin Robinson ih je, zaprepašćena, gledala iza blagajničke tezge. Onda joj se nos nabrao pa se i ona iskobelja napolje. Ostavila je kotur karata da se polako odmotava na pod.
<BR>&nbsp;&nbsp;&nbsp;&nbsp;&nbsp;Gomila zagunđa i ustuknu, a onda se raštrka. Fransin Latam i Bili Saliven bili su među njima, ali su se zaustavili kada su stigli do Sonija i Evelin koji su zabezeknuti stajali nasred ulice.
<BR>&nbsp;&nbsp;&nbsp;&nbsp;&nbsp;"Jeste li čuli?" vrisnu Fransin. "Tvor je upao unutra. Sada neću moći da vidim Ronalda Kolmana."
<BR>&nbsp;&nbsp;&nbsp;&nbsp;&nbsp;"Otvoriće ponovo - čim isteraju miris", uveravao ju je Bili, ali je smešak titrao oko njegovih usana. Bili je imao devetnaest godina; bio je godinu dana stariji od Fransin, ali je izgledao kao da je godinu dana mlađi. Bio je slabašan i jedva nešto viši od nje. Radio je u očevom ledarniku, i mrzeo to. Kako nije želeo da ide na koledž, najverovatnije će u ledarniku i ostati.
<BR>&nbsp;&nbsp;&nbsp;&nbsp;&nbsp;"Ali mogu proći nedelje!" bunila se Fransin.
<BR>&nbsp;&nbsp;&nbsp;&nbsp;&nbsp;"Bar te više neće mučiti nedoumice", nasmeja se Evelin. "Čini se da ćeš se ipak odlučiti za Hejverstokovu staru putujuću čudesnu predstavu."
<BR>&nbsp;&nbsp;&nbsp;&nbsp;&nbsp;"Tamo sam i hteo da idem", poveri se Bili.
<BR>&nbsp;&nbsp;&nbsp;&nbsp;&nbsp;Fransin se pribra i prostreli ga pogledom. "Ako dama mora da kupi karte, onda dama može i da se odluči za šta će da kupi karte."
<BR>&nbsp;&nbsp;&nbsp;&nbsp;&nbsp;Evelin i Soni se nasmejaše, Bili nemoćno sleže ramenima.
<BR>&nbsp;&nbsp;&nbsp;&nbsp;&nbsp;"Eno su Rouz i Harold", povika Fransin zaboravljajući na ljutnju. "Hajde, Bili." Ščepala ga je za ruku i povukla. Soni i Evelin su ih pratili laganije.
<BR>&nbsp;&nbsp;&nbsp;&nbsp;&nbsp;"Slažeš li se da idemo na cirkusku predstavu?" upita Soni. "Ne moramo s njima ako nećeš."
<BR>&nbsp;&nbsp;&nbsp;&nbsp;&nbsp;"Pa", smejala se Evelin, "iskreno da ti kažem, radije bih gledala Minotaura nego Ronalda Kolmana. Nameravala sam da idem sutra uveče."
<BR>&nbsp;&nbsp;&nbsp;&nbsp;&nbsp;Toplu tišinu večeri iznenada razbiše zvuci orgulja. Metalni tonovi lebdeli su u vazduhu izvlačeći ljude iz kuća, gurajući ih u uzbuđenim gomilama niz ulicu. Fini i Džek su pojurili prema zvuku, trčeći koliko ih noge nose. Večere su se ubrzano završavale, sudovi ostaše neoprani, jaja nesakupljena. Zvuk je bio naelektrisan, mešao je krv, zajapurivao lice; čarolija mladosti koja je sladila kisele, glačala naborane, omekšavala tvrde.
<BR>&nbsp;&nbsp;&nbsp;&nbsp;&nbsp;Okupili su se i stali da znatiželjno zure u obojena, poređana kola. U sredini, sa troja kola sa svake strane, nalazila se biletarnica s orguljama, bez svirača pred nje. Velika šatra uzdizala se iza kola. Električne svetiljke bile su nanizane iznad kola i osvetljavale slike na njihovim bočnim stranama. Iznad ulaza, razapet između dva visoka stuba, pružao se natpis na platnu: HEJVERSTOKOVA PUTUJUĆA PREDSTAVA KURIORZITETA I ČUDESA - zlatnom bojom na crnoj podlozi. Baklje su oivičavale ulicu, dodajući uz osvetljenje i notu svečanosti. Insekti su se rojili kao snežna oluja. Moljci i cvrčci, zeleni skakavci i vilinski konjici, veliki smeđi insekti koji su zujali kao avioni i upetljavali se u kosu, sjajni crni insekti koji su jurili zemljom iza ogromnih pipaka, i tridesetak ostalih buba koje bi se mogle rasporediti jedino kao nerasporedive.
<BR>&nbsp;&nbsp;&nbsp;&nbsp;&nbsp;Gomila se sticala, smejala, pokazivala, kupovala karte i ogovarala, onoliko koliko je mogla iznad buke orgulja i spljeskanih buba. Sa uzdignute stolice karte je prodavala punačka žena što se brzo približavala sredovečnosti. Lice joj je bilo brižljivo preterano našminkano pa je delovala kao ostarela kafanska devojka. Narandžasta kosa bila joj je nemarno očešljana, čudno zatalasana, zapanjujuće ukovrdžana, nehajno nagomilana i pojavljivala se u vidnom polju kao slap oko lica.
<BR>&nbsp;&nbsp;&nbsp;&nbsp;&nbsp;Nosila je kratku somotsku plesnu haljinu odvratne zelene boje. Ispod pazuha videle su se mrlje od znoja, oko vrata bila je prljava. Primala je novac i izdavala karte izveštačenim pokretima, smešeći se, cereći i namigujući muškarcima. Svako malo podigla bi rukr za vrat i, tapkajući, uzaludno nameštala neposlušne čuperke kose.
<BR>&nbsp;&nbsp;&nbsp;&nbsp;&nbsp;Harold pogleda ostale i zakoluta očima. Fransin podbode Bilija i doturi mu dolar. On ga brzo zabi u džep.
<BR>&nbsp;&nbsp;&nbsp;&nbsp;&nbsp;"Fransin, seti se da se kloniš Minotaura", isceri se Rouz.
<BR>&nbsp;&nbsp;&nbsp;&nbsp;&nbsp;Fransin se zakikota. "Oh, Rouz! Ne teraj me da crvenim."
<BR>&nbsp;&nbsp;&nbsp;&nbsp;&nbsp;"O čemu to pričate?" upita Harold.
<BR>&nbsp;&nbsp;&nbsp;&nbsp;&nbsp;"Oh, ni o čemu", veselo reče Rouz. Kupili su karte i sa gomilom krenuli ka ulazu u šatru. "Boga mi", zamumla Harold, "bolje da bude vredno pedeset centi."
<BR>&nbsp;&nbsp;&nbsp;&nbsp;&nbsp;Pružili su karte mladom cirkuskom radniku čiji su se mišići, dok je cepao karte, mreškali ispod zavrnutih rukava. Rouz ga s odobravanjem kibicnu i podiže obrve prema Fransin. Fransin obori oči. Čovekove oči sretoše se s Rouzinim i blag osmeh zaiskri mu na usnama. Pogledala ga je omalovažavajuće i požurila pod krila šatre.
<BR>&nbsp;&nbsp;&nbsp;&nbsp;&nbsp;Unutrašnjost je bila ispunjena redovima drvenih klupa bez naslona, neobojenih, ali uglačanih mnogobrojnim stražnjicama. Po klupama bio je razbacan veliki broj kartonskih lepeza sa odštampanim oglasom za Redvajnov pogrebni zavod. Mnoge su se već koristile. Soni podiže jednu, mahnu levo-desno, naceri i baci je nazad na klupu.
<BR>&nbsp;&nbsp;&nbsp;&nbsp;&nbsp;Prolaz duž sedišta šatre delio je redove klupa nadvoje. Dužinom šatre, iznad prolaza, vodila je žica, na čijem kraju se nalazila sabrana zavesa, kao da će publika biti podeljena na dva dela. Pola tuceta golih električnih sijalica visilo je, bez nekog posebnog reda, sa gornjih delova šatre. Napred, preko puta ulaza, nalazila se mala pozornica, izdignuta oko dve stope od ugaženog travnatog poda. Zavesa je vodila duž stražnje strane pozornice, učvršćena metalnim prstenovima za jednu drugu žicu. Osim toga, u unutrašnjosti šatre nije bilo više ničega.
<BR>&nbsp;&nbsp;&nbsp;&nbsp;&nbsp;Sumnjičavo su osmotrili unaokolo. Bilo je još dosta slobodnih mesta. Našli su klupu sa dovoljno mesta a blizu pozornice. Fini i Džek su bili u prvom redu i uzbuđeno pričali. Evelin i ostali delovali su malo utučeno.
<BR>&nbsp;&nbsp;&nbsp;&nbsp;&nbsp;"Ovo je predstava čudesa?" Harold upita vazduh i mašući otera bubu s uva.
<BR>&nbsp;&nbsp;&nbsp;&nbsp;&nbsp;Mnogi ljudi još su bili napolju, stajali unaokolo i pitali se da li da uđu ili ne. Luis Ortez stade na podest iza orgulja. Nasmejao se i zauzeo pozu, dopuštajući ženama da dobro pogledaju njegove bele zube i skladno građeno telo. Onda je podigao ruke. Orgulje su ućutale. Luis značajno mahnu rukama i mrmor gomile utihnu.
<BR>&nbsp;&nbsp;&nbsp;&nbsp;&nbsp;"Dame i gospodo!" reče on dajući bogat ukus zvuku svog glasa. Ostao je tren u dramatičnoj pozi, podignutih ruku i raširenih nogu. "Predstava čudesa počinje za pet minuta! Kupite karte za najčudesnije prizore koje će vaše oči ikada videti, čudesnije od onih koje vaš um može i zamisliti."
<BR>&nbsp;&nbsp;&nbsp;&nbsp;&nbsp;Mali Tim, odrastao čovek a samo dvanest inča visok!
<BR>&nbsp;&nbsp;&nbsp;&nbsp;&nbsp;Mala Sirena! Ona sedi u bazenu i sanja zelene snove o moru.
<BR>&nbsp;&nbsp;&nbsp;&nbsp;&nbsp;Minotaur - čovek od vrata nadole, ali razjareni bik od vrata nagore.
<BR>&nbsp;&nbsp;&nbsp;&nbsp;&nbsp;Meduza! Videti njeno lice znači smrt. Jedan pogled i pretvaraš se u kamen. Ali ne brinite: videćete je samo u ogledalu, što vas čini savršeno bezbednim - baš kao što ju je grčki junak Persej video u odrazu svog štita i preživeo.
<BR>&nbsp;&nbsp;&nbsp;&nbsp;&nbsp;Nevidljiva žena! Nećete verovati svojim očima. Nećete verovati šta vaše oči ne vide.
<BR>&nbsp;&nbsp;&nbsp;&nbsp;&nbsp;Elektro, Čovek-Munja! Za njega su milioni volti što je za vas svitac.
<BR>&nbsp;&nbsp;&nbsp;&nbsp;&nbsp;Henri-eta! Pola čovek, pola žena. Jedna od najšokantnijih grešaka prirode. Sve njegove... mislim, njene... pa, znate na šta mislim." Luis se značajno naceri. "Sve tajne će biti otkrivene - ako ste dovoljno muško da to podnesete. A obećavamo da nećemo da postidimo ljupke dame.
<BR>&nbsp;&nbsp;&nbsp;&nbsp;&nbsp;Boginja zmija! Je li ona žena ili guja? Ona je oboje, prijatelji moji, ona je oboje. Ovo prastaro stvorenje možda je milionima godina staro, ostatak zaboravljene rase. Ko zna?
<BR>&nbsp;&nbsp;&nbsp;&nbsp;&nbsp;I ono što najviše začuđuje: Anđeo, Čarobni dečak. Ako ste ranije videli opsenare, zaboravite ih. Anđeo nije opsenar. On ne izvlači zečeve iz šešira. On ne pravi od plavih maramica ružičaste. Ono što Anđeo može da učini, ne može se opisati. To sami morate videti. Šokiraće vas i zadiviti. Možda čak i uplašiti. Svi su oni unutra, dame i gospodo. Svi su živi i svi su stvarni."
<BR>&nbsp;&nbsp;&nbsp;&nbsp;&nbsp;Bacio je pogled preko ramena, na cirkuskog radnika koji je cepao karte. Čovek dade Luisu znak. "Ima još samo trideset sedam slobodnih mesta", nastavi on. "Zato požurite. Ako ne stignete da uđete na ovu predstavu, sledeća je za jedan sat. Ako ste skeptični, pitajte prijatelje kada iziđu sa prve predstave." Nasmešio se i rečito poklonio. "Hvala vam na pažnji."
<BR>&nbsp;&nbsp;&nbsp;&nbsp;&nbsp;Skočio je sa podesta i ušao u šatru. Orgulje ponovo zasviraše. Građani Haulija brzo su kupovali karte i za nekoliko sekundi označenih trideset sedam karata je planulo. Kada je prodala trideset sedmu kartu, žena narandžaste kose postavi na tezgu natpis: 'Sledeća predstava za jedan sat'. Uze blagajničku kutiju, kotur karata i ode, bez reči ili osvrtanja, nestajući duž bočne strane šatre. Oni koji do nje nisu stigli na vreme, razočarano su žamorili.
<BR>&nbsp;&nbsp;&nbsp;&nbsp;&nbsp;Klupe su bile popunjene. Ljudi su između sebe razgovarali, ali vladala je atmosfera napetog iščekivanja. Luis je hodao duž prolaza, puštajući da mu se bokovi tek neznatno njišu, a onda se popeo na pozornicu. Svetla se polako zatamniše i ostaviše ga u jednom obasjanom ostrvu. Napolju su orgulje prestale da sviraju uz neskladan brektaj. Luis podiže ruke tražeći tišinu, i smesta je dobi.
<BR>&nbsp;&nbsp;&nbsp;&nbsp;&nbsp;"Dobro veče, dame i gospodo", poče uz beo osmeh. "Dobro došli na Hejverstokovu putujuću predstavu kuriorziteta i čudesa, gde ćete videti čuda koja teško da ste i zamišljali. Ali ja vam neću pričati, ja ću vam ih pokazati!"
<BR>&nbsp;&nbsp;&nbsp;&nbsp;&nbsp;Ispružio je ruku prema zastorima iza sebe. Oni se razdvojiše uz cijuk metalnih prstenova o žicu. Velika kuća za lutke stajala je na stolu. Dva čoveka povukoše sto napred, do ivice pozornice. Publika je čekala, duboko dišući.
<BR>&nbsp;&nbsp;&nbsp;&nbsp;&nbsp;Fini se okrenu i prošapta Džeku: "Biće to Mali Tim."
<BR>&nbsp;&nbsp;&nbsp;&nbsp;&nbsp;"Ja čekam Boginju zmija", odgovori Džek i nervozno se promeškolji.
<BR>&nbsp;&nbsp;&nbsp;&nbsp;&nbsp;"Dame i gospodo", riknu Luis, "Mali Tim, najmanji čovek na svetu!"
<BR>&nbsp;&nbsp;&nbsp;&nbsp;&nbsp;Za trenutak ništa se nije desilo, a onda se vrata kuće za lutke otvoriše i Mali Tim iziđe. Uzdah prelete publikom. Bio je dvanaest inča visok, grbav, i imao je sakatu nogu. Lice mu je bilo nalik na vosak koji samo što se nije raskravio. Gomila se primakla. Znali su da treba da bude visok dvanaest inča, ali nisu istinski shvatili koliko je to malo. Neki otpozadi ustadoše da bolje vide.
<BR>&nbsp;&nbsp;&nbsp;&nbsp;&nbsp;Fini je zgrabio Džeka za ruku i oni se zablenuše, otvorenih očiju i usta. Gomila poče da žagori.
<BR>&nbsp;&nbsp;&nbsp;&nbsp;&nbsp;"Kako to rade?" zadivljeno prošapta Rouz.
<BR>&nbsp;&nbsp;&nbsp;&nbsp;&nbsp;"Verovatno s ogledalima... ili nešto slično", odgovori Harold i požele da može da skine džemper.
<BR>&nbsp;&nbsp;&nbsp;&nbsp;&nbsp;"Molim vas ostanite na svojim mestima, dame i gospodo", opominjao je Luis. "Imaćete priliku da izbliza pogledate Tima." Okrenuo se prema majušnom čoveku. "Time, hoćeš li da ovim dobrim ljudima nešto otpevaš i odigraš? Oni su došli da te vide i bilo bi neljubazno razočarati ih." Tim pogleda Luisa. "Da", reče on slabim, šaptavim glasom, koji se jedva čuo.
<BR>&nbsp;&nbsp;&nbsp;&nbsp;&nbsp;Iz publike dopre još jedan uzdah. Fini i Džek ščepaše jedan drugoga u uzbuđenju koje se teško moglo kontrolisati.
<BR>&nbsp;&nbsp;&nbsp;&nbsp;&nbsp;"Majke mu", ciknu Fini.
<BR>&nbsp;&nbsp;&nbsp;&nbsp;&nbsp;Rouz je netremice gledala pa spustila šaku na Haroldovu ruku. "Je li momak i trbuhozborac?"
<BR>&nbsp;&nbsp;&nbsp;&nbsp;&nbsp;Luis podiže ruku tražeći tišinu. "U redu, Tim. Ovi dobri ljudi čekaju."
<BR>&nbsp;&nbsp;&nbsp;&nbsp;&nbsp;Vazduh u šatri zvonio je od tišine. Tim poče da peva. Glas mu je bio slabašan, ali jasan i melodičan, a pesma koju je pevao spora i tužna. Onda je plesao, polako, uvrnuto i groteskno, nesposoban da valjano upravlja svim delovima svoga izobličenog tela.
<BR>&nbsp;&nbsp;&nbsp;&nbsp;&nbsp;Evelin se namršti i odvrati pogled.
<BR>&nbsp;&nbsp;&nbsp;&nbsp;&nbsp;Trenutak kasnije, Luis se nagnuo i stavio šaku na sto, dlanom nagore. Tim je prestao da igra i, još pevajući, stao na Luisovu šaku. Luis ga podiže.
<BR>&nbsp;&nbsp;&nbsp;&nbsp;&nbsp;Svetla se pojačaše. Luis siđe s pozornice i polako prođe niz prolaz do kraja šatre. Okrenuo se i zastao, držeći ispred sebe majušnog raspevanog čoveka. Sve glave su se okrenule i sve su oči bile uprte u njegovu ruku. Iako je Timov glas bio veoma slab, u unutrašnjosti šatre bilo je tako tiho da je svako mogao jasno da ga čuje. Luis se polako vratio ka pozornici.
<BR>&nbsp;&nbsp;&nbsp;&nbsp;&nbsp;Popeo se na pozornicu i spustio ruku na sto. Dok se pesma završavala, Tim je sišao i naklonio se licima koja su ćutala. Tišina je potrajala još tren, a onda je iznenada prekinu mahnito tapšanje Finija i Džeka. Ostali su se polako pridružili. Smejali su se nervozno. Pozdravljali su, smejali se i pljeskali. Radnici iziđoše i odguraše sto u pozadinu pozornice, zastori se sklopiše za njima. Luis podiže ruke i široko se osmehnu, dok se svetlost gasila. Sačekao je jedan trenutak da se buka utiša.
<BR>&nbsp;&nbsp;&nbsp;&nbsp;&nbsp;"Hvala vam, dame i gospodo. Tim se raduje vašem toplom prijemu, ali ima još toliko čudesa koje treba videti." Zvuci struganja i drljanja dopreše iza zastora.
<BR>&nbsp;&nbsp;&nbsp;&nbsp;&nbsp;"Dame i gospodo", nastavi Luis, "na svetu postoji mnogo smrtonosnih naprava za smaknuće kriminalaca i ubica. U Francuskoj koriste giljotinu. U mnogobožačkim zemljama Istoka koriste metode koje su suviše grozne da bi se opisale dobroj američkoj hrišćanskoj publici. U ovoj zemlji koristi se više metoda. U nekim državama ubice vešaju, u drugima streljaju. Koristi se gasna komora i..." zastori se, tandrčući, otvoriše "...električna stolica, sa koje nema spasa!"
<BR>&nbsp;&nbsp;&nbsp;&nbsp;&nbsp;"Malo ih se oporavilo i posle giljotine", promrmlja Rouz.
<BR>&nbsp;&nbsp;&nbsp;&nbsp;&nbsp;Luis polako odšeta do teške drvene stolice, osvetljene na pozornici. Spustio je ruku na njen naslon i dramatično zastao. Publika se nagnula napred.
<BR>&nbsp;&nbsp;&nbsp;&nbsp;&nbsp;"Nema spasa, osim za jednog čoveka!"
<BR>&nbsp;&nbsp;&nbsp;&nbsp;&nbsp;Luis se okrenu i mahnu rukom ka bočnom krilu. Odatle iziđe jedan čovek. Bio je bos i bez košulje, ali na glavu mu je bila navučena crna kukuljica. Stajao je raširenih nogu i isturenih grudi. Okrenuo je pokriveno lice ka publici.
<BR>&nbsp;&nbsp;&nbsp;&nbsp;&nbsp;"Elektro, Čovek-Munja!" Luisov glas moćno je odzvanjao šatrom. Elektro polako priđe stolici. Pratila su ga dvojica muškaraca, oni što su odgurali kuću za lutke. Seo je kruto, u neustrašivoj pozi, grudi sjajnih od znoja. Cirkuski radnici vezaše mu ruke, noge i grudi teškim trakama, i napustiše pozornicu. Luis ponovo pođe napred. "Dame i gospodo, ako Elektra ikada pokušaju da smaknu u državi koja koristi električnu stolicu, biće puno iznenađenih ljudi."
<BR>&nbsp;&nbsp;&nbsp;&nbsp;&nbsp;Široko se osmehnuo a iz publike dopre slab smeh. "Ova električna stolica, dame i gospodo, koristila se za smaknuće stotina kriminalaca u jednom državnom zatvoru ove velike zemlje. Električna struja koja će proći kroz Elektrovo telo, kada pritisnem ovaj prekidač..." stavio je ruku na veliki prekidač u obliku noža, smešten na motki prikačenoj uz bok stolice "...jednaka je onoj koja se koristi u državnom zatvoru."
<BR>&nbsp;&nbsp;&nbsp;&nbsp;&nbsp;Publika se vrtela u iščekivanju.
<BR>&nbsp;&nbsp;&nbsp;&nbsp;&nbsp;"Jesi li spreman, Elektro?"
<BR>&nbsp;&nbsp;&nbsp;&nbsp;&nbsp;Crnim pokrivena glava klimnu. Luis polako skupi prste oko drške prekidača, zastade da izmuze poslednju kap napetosti i pritisnu prekidač. Stolica zabruja i zapucketa. Elektrovo telo se grčilo i trzalo. Luis isključi prekidač i čovek pade na stolicu.
<BR>&nbsp;&nbsp;&nbsp;&nbsp;&nbsp;"Jesi li dobro, Elektro?"
<BR>&nbsp;&nbsp;&nbsp;&nbsp;&nbsp;Glava pod kukuljicom ponovo klimnu. Iz publike dopre gotovo nečujno oslobađanje vazduha.
<BR>&nbsp;&nbsp;&nbsp;&nbsp;&nbsp;"Jesi li spreman, Elektro?"
<BR>&nbsp;&nbsp;&nbsp;&nbsp;&nbsp;Kukuljica se neznatno spusti i Luis ponovo gurnu prekidač. Ponovo se vratilo električno brujanje i pucketanje. Elektro je drhtao. Luis ode iza stolice i izvadi jednu gvozdenu šipku sa gumenom drškom. Podigao je šipku iznad glave, da bi publika mogla da vidi.
<BR>&nbsp;&nbsp;&nbsp;&nbsp;&nbsp;"Kao što možete da primetite, ova šipka ima gumenu dršku zato što ja, za razliku od Elektra, nisam imun na elektricitet."
<BR>&nbsp;&nbsp;&nbsp;&nbsp;&nbsp;Držeći šipku za gumeni kraj pružio je ruku i dodirnuo doručje stolice. Pljusak iskri poteče s mesta dodira i ispuni vazduh mirisom ozona. Publika glasno uzdahnu. Iznova i iznova dodirivao je stolicu na mnogo različitih mesta, svaki put proizvodeći slap iskri.
<BR>&nbsp;&nbsp;&nbsp;&nbsp;&nbsp;Džek se nagnuo i prošaptao Finiju: "Mislim da je ovo neki trik."
<BR>&nbsp;&nbsp;&nbsp;&nbsp;&nbsp;Fini klimnu. "Da, ali je vrlo dobar trik."
<BR>&nbsp;&nbsp;&nbsp;&nbsp;&nbsp;Luis skloni gvozdenu šipku i podiže prekidač. Elektro opet pade na stolicu; grudi su mu se ubrzano dizale i spuštale. Kapljica znoja skotrlja mu se niz stomak.
<BR>&nbsp;&nbsp;&nbsp;&nbsp;&nbsp;"Jesi li u redu, Elektro?" Zakukuljičena glava nagnula se napred. Luis se okrete publici s osmehom koji se širio, i raširi ruke tražeći pljesak. Dva cirkuska radnika dođoše iz bočnog krila i odvezaše čoveka na električnoj stolici. Elektro ustade, pokloni se pljesku i napusti pozornicu, zajedno sa stolicom koju su odgurali iza zastora.
<BR>&nbsp;&nbsp;&nbsp;&nbsp;&nbsp;"Nadam se da ostatak ovoga nije ovakvo foliranje", zavapi Harold.
<BR>&nbsp;&nbsp;&nbsp;&nbsp;&nbsp;"Mali Tim nije bio fol", istaknu Evelin podižući obrve.
<BR>&nbsp;&nbsp;&nbsp;&nbsp;&nbsp;Harold progunđa. "Elektro, Čovek-Munja, sigurno jeste."
<BR>&nbsp;&nbsp;&nbsp;&nbsp;&nbsp;Ponovo se iza zavese začulo struganje i drljanje. Luis je prišao rubu pozornice i zauzeo ozbiljnu pozu. Pljesak se brzo pretopio u tišinu.
<BR>&nbsp;&nbsp;&nbsp;&nbsp;&nbsp;"Mnogo godina pre pada Troje", svečano je intonirao Luis, "živele su tri opake sestre zvane Gorgone. Na glavama su imale zmije umesto kose i svako ko bi ih pogledao, smesta bi se okamenio."
<BR>&nbsp;&nbsp;&nbsp;&nbsp;&nbsp;Iza njega zastori su se polako otvorili. Dva panela, otprilike veličine vrata, kitnjasto ukrašena izbledelom bojom i zlatnom koja se ljuštila, stajali su jedan pored drugog, s tim što je jedan bio postavljen nešto iza drugog.
<BR>&nbsp;&nbsp;&nbsp;&nbsp;&nbsp;"Grčka mitologija kaže nam da je jednu od ovih sestara, onu po imenu Meduza, ubio Persej uz pomoć čarobnih sandala, koje su mu omogućile da leti, i čarobnog šlema koji ga je učinio nevidljivim. Ta priča je možda istinita, a možda i nije. Možda Gorgona koju ćete videti nije Meduza, već jedna od njenih sestara. Ja ne znam, jer ona neće da govori."
<BR>&nbsp;&nbsp;&nbsp;&nbsp;&nbsp;Luis priđe panelima. Džek zgrabi Finijevu ruku. "Jesi li čuo, Fini? Kaže da to možda nije Meduza."
<BR>&nbsp;&nbsp;&nbsp;&nbsp;&nbsp;"To je u redu. U redu je ako je umesto nje ovde jedna od njenih sestara."
<BR>&nbsp;&nbsp;&nbsp;&nbsp;&nbsp;Luis spusti ruku na dalji panel i polako ga okrenu. Pojavi se blistavi blesak u trenutku kada su svetla pala na ogledalo na drugoj strani. Kada je panel prestao da se kreće, mogli su da u odrazu ogledala vide ženu koja je stajala ispred prednjeg panela. Publika je žagorila od odobravanja.
<BR>&nbsp;&nbsp;&nbsp;&nbsp;&nbsp;Odraz žene ih je netremice gledao. Na sebi je imala tamnu haljinu koja je pravo padala s ramena, sve do poda. Ruke su joj bile kruto priljubljene uz bokove. Na glavi, umesto kose - vijugava masa stopu dugačkih zelenih zmija. Zmije su žustrim pokretima pravile koturove i lukove, kao da pokušavaju da se oslobode veze sa ženinom lobanjom.
<BR>&nbsp;&nbsp;&nbsp;&nbsp;&nbsp;Fini i Džek su buljili, opčinjeni.
<BR>&nbsp;&nbsp;&nbsp;&nbsp;&nbsp;Fransin se zgurila. "Bljah! Ove zmije izgledaju kao prave!" Zadrhtala je i prinela zglavke prstiju ustima.
<BR>&nbsp;&nbsp;&nbsp;&nbsp;&nbsp;"Ova žena mora da je blesava kad im dopušta da joj na glavu stave prave zmije", reče Rouz.
<BR>&nbsp;&nbsp;&nbsp;&nbsp;&nbsp;Luis ispitivački pogleda publiku, a zatim vrati panel u polazni položaj. Dok su se zastori spuštali, on priđe prednjoj strani pozornice. Aplauz je bio učtiv.
<BR>&nbsp;&nbsp;&nbsp;&nbsp;&nbsp;Harold pogleda sestru. "Pa? Meduza je bila lažna koliko i Elektro, ali priznajem da je dobar potez što koriste prave zmije umesto gumenih."
<BR>&nbsp;&nbsp;&nbsp;&nbsp;&nbsp;Fransin ponovo zadrhta i sasvim lagano frknu.
<BR>&nbsp;&nbsp;&nbsp;&nbsp;&nbsp;Luis podiže ruke. "Ostajemo kod grčke mitologije i u sledećem delu Predstave čudesa."
<BR>&nbsp;&nbsp;&nbsp;&nbsp;&nbsp;Rouz se ispruži i bocnu Fransin. "Evo ga, Fransin. pazi se."
<BR>&nbsp;&nbsp;&nbsp;&nbsp;&nbsp;Fransin šakama prekri lice da sakrije crvenilo. "O, Rouz, tako si zla!"
<BR>&nbsp;&nbsp;&nbsp;&nbsp;&nbsp;"Grčki bog Posejdon", školski reče Luis, "podario je čudesno prekrasnog bika Minosu, kritskom kralju, da bude prinet kao žrtva; ali, Minos nije mogao da podnese da zakolje prekrasnu životinju i, umesto toga, zadržao ga je za sebe. Da ga kazni zbog izdaje, Posejdon je naveo Minosovu ženu, Pasifaju, da se ludo zaljubi u bika. Nemojte se šokirati, dame." Luis se ohrabrujuće nasmeja. "Ovo se dešavalo više hiljada godina pre hrišćanstva. Sin Pasifaje i bika bio je čudovište, napola bik, napola čovek - Minotaur."
<BR>&nbsp;&nbsp;&nbsp;&nbsp;&nbsp;Zastori se, tandrčući, raskriliše. Neki iz publike uzdahnuše od šoka, drugi prasnuše, uzbuđeno komentarišući, a neke devojke se zakikotaše zbog nelagode od čiste muškosti koja je stajala pred njima.
<BR>&nbsp;&nbsp;&nbsp;&nbsp;&nbsp;Minotaurova sličnost sa slikom na karavanskim kolima bila je samo prividna. Bio je ovo visok, moćno mišićav čovek i na sebi je imao samo pregaču. On nije imao glavu bika, ali je imao dugu, žbunastu kosu i rogove koji su izbijali s jedne i druge strane glave. Lice mu je bilo neznatno izduženo, samo sa nagoveštajem bivoljih crta.
<BR>&nbsp;&nbsp;&nbsp;&nbsp;&nbsp;On zakorači napred. Mišići su mu se mreškali kao bronzani somot. Njegovi rascepljeni papci glasno su trupkali po drvenoj pozornici. Od kolena naniže noge su bile obrasle smeđom dlakom, baš kao u bika.
<BR>&nbsp;&nbsp;&nbsp;&nbsp;&nbsp;Rouz pogleda Fransin i isceri se. Fransin je bila razorena istinskim crvenilom.
<BR>&nbsp;&nbsp;&nbsp;&nbsp;&nbsp;Fini i Džek su buljili. "On je", zadahta Fini. "Pravi i istinski."
<BR>&nbsp;&nbsp;&nbsp;&nbsp;&nbsp;"Majke mu", promrmlja Džek.
<BR>&nbsp;&nbsp;&nbsp;&nbsp;&nbsp;"Kralj Minos dao je da se sagradi čudesni lavirint ispod njegove palate, i tamo je smestio Minotaura da zauvek živi. Svake godine sedam mladića i sedam devojaka bili su slani u lavirint. Šta se s njima dešavalo, ne znamo, jer se niko od njih nije vratio. Mitologija kaže da je grčki heroj Tezej ubio Minotaura u lavirintu, ali to je bila samo Tezejeva izjava - svedoka nije bilo. Kao što
<BR>&nbsp;&nbsp;&nbsp;&nbsp;&nbsp;možete da vidite, jer on stoji pred vama, Tezej je bio sklon preterivanju." Nasmešio se na svoju malu šalu. "Svi ste čuli za legendarnu Minotaurovu snagu."
<BR>&nbsp;&nbsp;&nbsp;&nbsp;&nbsp;Cirkuski radnici su na pozornicu izneli dve stolice s uspravnim naslonom. Smestio je jednu s leve a drugu s desne strane Minotaura, koji nije obraćao pažnju na njih - stajao je spokojno kao da ga se cela stvar ne tiče.
<BR>&nbsp;&nbsp;&nbsp;&nbsp;&nbsp;"Hejverstokova putujuća predstava kuriorziteta i čudesa sada će vam demonstrirati tu snagu. Potrebna su mi dva dobrovoljca iz publike..."
<BR>&nbsp;&nbsp;&nbsp;&nbsp;&nbsp;Fini i Džek smesta poskočiše.
<BR>&nbsp;&nbsp;&nbsp;&nbsp;&nbsp;"Hvala, momci", isceri se Luis. "Ali meni treba neko sa malo više mesa na kostima."
<BR>&nbsp;&nbsp;&nbsp;&nbsp;&nbsp;Fini i Džek sedoše, krajnje razočarani.
<BR>&nbsp;&nbsp;&nbsp;&nbsp;&nbsp;Luis pređe pogledom po publici. Ljudi su se okretali tamo-amo, čekajući da se neko dobrovoljno javi. Luis iznenada pokaza na jednog čoveka negde u sredini. "Vi, gospodine. Kako se zovete?"
<BR>&nbsp;&nbsp;&nbsp;&nbsp;&nbsp;Čovek se zbunjeno osvrtao oko sebe. "Uh... Džeki Danlap", reče on i isceri se.
<BR>&nbsp;&nbsp;&nbsp;&nbsp;&nbsp;"Čime se bavite, gospodine Danlap?" upita Luis.
<BR>&nbsp;&nbsp;&nbsp;&nbsp;&nbsp;"Oh, ja radim u bakalnici", reče Džeki, sve više oduševljen što je u središtu pažnje.
<BR>&nbsp;&nbsp;&nbsp;&nbsp;&nbsp;"A koliko ste teški, gospodine Danlap?"
<BR>&nbsp;&nbsp;&nbsp;&nbsp;&nbsp;"Oh, negde oko dvesta četrdeset funti."
<BR>&nbsp;&nbsp;&nbsp;&nbsp;&nbsp;"Hvala, gospodine. Ima li nekog u publici ko je teži?"
<BR>&nbsp;&nbsp;&nbsp;&nbsp;&nbsp;"Evo ja!" zatutnja glas s kraja šatre.
<BR>&nbsp;&nbsp;&nbsp;&nbsp;&nbsp;"Oh, ne", dramatično zavapi Soni i zgrbi se, s rukama na potiljku.
<BR>&nbsp;&nbsp;&nbsp;&nbsp;&nbsp;"Zovem se Bejbi Sis Redvajn i imam dvesta četrdeset i jednu funtu", urlao je glas. Svi su se okrenuli. Začuo se smeh i tu i tamo pljesak.
<BR>&nbsp;&nbsp;&nbsp;&nbsp;&nbsp;Luis je za trenutak bio pometen. Nikada ranije nije imao ženu dobrovoljca i bio je iznenađen, ali mu je samo nekoliko sekundi bilo potrebno da ponovo uspostavi ritam. "Ova demonstracija bi mogla biti možda suviše... naporna za jednu damu, gospođo", reče on umiljato, i blesnu zubima.
<BR>&nbsp;&nbsp;&nbsp;&nbsp;&nbsp;"E, đavola!" reče Sis Redvajn. "Ja mogu da natpijem, natpucam i natpsujem svakog muškarca odavde. I ne plašim se ja nekak'og muškarca u gaćama!" Gomila prasnu u zadovoljan smeh. Sis je bila popularna ličnost u Hauliju, i Sonijeva najbliža rođaka. Neki su tvrdili da joj sve u glavi nije na svom mestu, ali ona je posedovala kovačku radnju i Sinklerovu stanicu i nije imala problema sa novcem. Bile su joj trideset četiri godine, neudata, a predstavljala je mezimče porodice Redvajn, iako su osmesi ponekad postajali usiljeni kad bi njene ludorije postale suviše razularene.
<BR>&nbsp;&nbsp;&nbsp;&nbsp;&nbsp;Luis se nakloni i nasmeši. "Klanjam se vašim željama, gospođo. Hoćete li vi i gospodin da dođete na pozornicu? Bićete savršeno bezbedni. Nema opasnosti."
<BR>&nbsp;&nbsp;&nbsp;&nbsp;&nbsp;Džeki i Sis napustiše svoja mesta i isceriše se gomili. Sis je bila niža od Džekija i široka gotovo koliko i visoka. Njeno naduto telo talasalo se od mekog sala. Džeki je na sebi imao dosta sala, ali je ono bilo čvrsto i u pozadini imalo čvrste mišiće. Čak i tako, Minotaur se nadvijao nad njim, a njegov izrezbareni mišićni sklop i vitkije telo činili su da Džeki deluje naduvano.
<BR>&nbsp;&nbsp;&nbsp;&nbsp;&nbsp;"Pokaži im, Sis!" viknu neko.
<BR>&nbsp;&nbsp;&nbsp;&nbsp;&nbsp;Sis i Džeki kritički podigoše oči prema Minotauru i nesvesno ustuknuše. Minotaur ih je nezainteresovano gledao velikim, blagim bivoljim očima.
<BR>&nbsp;&nbsp;&nbsp;&nbsp;&nbsp;"Hoćete li, molim vas, da sednete na ove dve stolice?" ljubazno upita Luis.
<BR>&nbsp;&nbsp;&nbsp;&nbsp;&nbsp;Džeki i Sis pogledaše jedno drugo i isceriše se, a onda Sis uputi ratobornu grimasu Minotauru pa se okrete publici tražeći podršku. Publika spremno odgovori već unapred spremnim smehom. Oni ispitivački sedoše na stolice. Minotaur čučnu između njih, ispruži svoje masivne ruke koliko god može i zgrabi po jednu nogu svake stolice. Posle malo pomeranja i nameštanja, polako je ustao, nabreklih mišića na rukama i ramenima. Raširenih ruku držao je dve stolice u vazduhu.
<BR>&nbsp;&nbsp;&nbsp;&nbsp;&nbsp;Iznenađeni, Džeki i Sis zinuše od čuda i ščepaše se za stolice da se pridrže, a zatim se nasmejaše svojoj plašljivosti. Publika se smejala zajedno s njima i silno pljeskala. Minotaur ponovo čučnu i lagano spusti stolice na pozornicu, pa ustade. Znoj mu se iskrio na grudima i ramenima.
<BR>&nbsp;&nbsp;&nbsp;&nbsp;&nbsp;Džeki i Sis su se zbunjeno nacerili i požurili nazad na svoja mesta. Široko se smešeći, Luis podiže ruke. "Hvala vam, gospodine Danlap i gospođice Redvajn. Ako bilo ko od vas misli da je ovo što ste sada videli trik, pozivam vas da isto pokušate kad se večeras vratite kući - sa praznim stolicama. Ima li nekoga u publici ko bi hteo da izbliza osmotri Minotaura?"
<BR>&nbsp;&nbsp;&nbsp;&nbsp;&nbsp;Fini đipi na noge kao lutak iz kutije. Minotaur priđe pročelju pozornice, dok su se svetla palila. Okrenuo se prema Finiju, a zatim sišao s pozornice i otpočeo razgovor. Nagnuo se da mu glava bude u visini Finijeve i pogledao ga smeđim, bistrim, prijateljskim očima. Fini ispitivački ispruži ruku i lagano dodirnu jedan od rogova. Prešao je prstom do vrha, a zatim do korena okruženog kosom. Brzo je povukao ruku i iscerio se čudesnosti svega toga. Minotaur se nasmešio i svojom velikom teškom šakom blago potapšao Finija po kosi. Finijeva ruka se naježila. Minotaur se uspravio i otišao do prolaza. Fini polako sede. Džek ga zgrabi za ruku.
<BR>&nbsp;&nbsp;&nbsp;&nbsp;&nbsp;"Ima li još nekoga?" upita Luis.
<BR>&nbsp;&nbsp;&nbsp;&nbsp;&nbsp;Minotaur je lagano hodao duž prolaza, gledao oko sebe i lagano se smešio. Utihla publika nervozno ga je posmatrala.
<BR>&nbsp;&nbsp;&nbsp;&nbsp;&nbsp;Harold ustade kada je Minotaur stigao do klupe na kojoj je on sedeo. "Da, ja bih", reče on.
<BR>&nbsp;&nbsp;&nbsp;&nbsp;&nbsp;"Harolde", prosikta Rouz. Minotaur je zastao i zakoračio prema njemu, neznatno se nagnuvši. Harold je bio četvrti od prolaza. Pružio se preko Rouz, Bilija i Fransin i uhvatio jedan od rogova. Potegao ga je osrednjom silinom, a zatim opipao oko osnove, sklanjajući kosu u stranu da ispita spoj. Minotaur, očito navikao na takvo slobodno ponašanje, nije se protivio.
<BR>&nbsp;&nbsp;&nbsp;&nbsp;&nbsp;Minotaurova noga dodirnu Fransinino koleno. Ona ga trgnu uz mali uzdah. Dodir je bio poput električnog udara, dolio ulje na vatru koja je već obuzimala njeno telo. Minotaur skrenu pogled sa Harolda na nju, zagleda joj se u oči. Nasmešio se. Fransin brzo pogleda u stranu, sklanjajući oči, spuštajući glavu.
<BR>&nbsp;&nbsp;&nbsp;&nbsp;&nbsp;Tada se zatekla upiljena u napetu tkaninu Minotaurove pregače na samo stopu od svoga lica. Mogla je da oseti mirise njegovog tela, da vidi fine dlačice kako mu se blistaju na stomaku. Grlo joj se steglo a lice poče da joj dobija boju. Naterala je očI da se zatvore, ali kapci kao da su joj bili od stakla. Suze joj potekoše iz stisnutih očiju i zakotrljaše se niz obraze.
<BR>&nbsp;&nbsp;&nbsp;&nbsp;&nbsp;Minotaur ju je posmatrao, i dalje se smešeći.
<BR>&nbsp;&nbsp;&nbsp;&nbsp;&nbsp;Harold je završio ispitivanje. "Uh... hvala", reče on plašljivo i sede. Minotaur koraknu unazad i nastavi do kraja šatre.
<BR>&nbsp;&nbsp;&nbsp;&nbsp;&nbsp;Bili se nagnuo preko Rouz. "Pa?" upita on uzbuđeno.
<BR>&nbsp;&nbsp;&nbsp;&nbsp;&nbsp;Harold slegnu ramenima. "Sjajan šminkerski posao. Nije mi jasno kako su pričvršćeni. Nisu se ni mrdnuli kad sam ih povuk'o. Kad ne bi znao ovo što znam, pomislio bih da su pravi." Za trenutak se zamislio. "Voleo bih da sam mogao da mu ispitam papke."
<BR>&nbsp;&nbsp;&nbsp;&nbsp;&nbsp;Bili se okrete prema Fransin i vide njene sklopljene oči i stisnuto lice. "Šta je s tobom?" upita on, napola zabrinut a napola zabavljajući se.
<BR>&nbsp;&nbsp;&nbsp;&nbsp;&nbsp;Ostali se okrenuše da je pogledaju. Niko od njih nije primetio njenu reakciju; gledali su Harolda i Minotaura. Fransin je brzo otrla kapljice s lica i šmrknula. "Ništa", tiho reče ona. "Nije ništa."
<BR>&nbsp;&nbsp;&nbsp;&nbsp;&nbsp;Bili joj dade maramicu i ona, tapkajući, obrisa oči.
<BR>&nbsp;&nbsp;&nbsp;&nbsp;&nbsp;"Je li ti loše?" upita Harold. "Hoćeš da izađeš?"
<BR>&nbsp;&nbsp;&nbsp;&nbsp;&nbsp;"Ne", napeto reče Fransin, trzajući glavom. "Nije mi loše. Neću da izlazim. Rekla sam da nije ništa." Vratila je Biliju maramicu i nije htela da ih pogleda. Rouz ju je posmatrala s tračkom osmeha i treptajem u oku.
<BR>&nbsp;&nbsp;&nbsp;&nbsp;&nbsp;Svetla se ugasiše i oko njih se podiže pljesak, skrećući im pažnju na pozornicu na kojoj se Minotaur klanjao dok su se zastori klizeći zatvarali, sprečavajući pogled na njega. Začulo se još neko škripanje, kao da se nešto teško pomerilo iza zastora.
<BR>&nbsp;&nbsp;&nbsp;&nbsp;&nbsp;Luis iskorači napred. "Hvala, dame i gospodo." Sačekao je da zavlada potpuni muk.
<BR>&nbsp;&nbsp;&nbsp;&nbsp;&nbsp;"Postoje mnoge čudne priče o moru i stvorenjima koja ga nastanjuju. Jedno od najstrašnijih morskih stvorenja je Sirena - pola žena a pola riba. Jesu li one greška prirode? Jedan od neuspelih eksperimenata prirode? Ili su one jedna od tajni prirode? Dame i gospodo, odlučite sami."
<BR>&nbsp;&nbsp;&nbsp;&nbsp;&nbsp;Teatralno je pokazao rukom, zastori se otvoriše i otkriše veliki stakleni rezervoar ispunjen vodom. Lako šuškanje prože šatru: publika se izvila napred da bolje pogleda.
<BR>&nbsp;&nbsp;&nbsp;&nbsp;&nbsp;Stvorenje je lebdelo u rezervoaru; okretalo se sporo, s kretanjem vode. Od struka nadole telo je bilo riblje, ali i od struka nagore jedva da je bilo ljudsko: zelenkastosivo i kožasto, a male grudi ličile su na izduvane mešine. Ruke su mu bile male, prsti zdepasti i sa opnama. Glava mu je bila ćelava i ljuskava; usta vrlo mala i sa rožnatim usnama; oči okrugle i bez kapaka, kao riblje. Usta su mu bila majušne rupe. Delovalo je kao napola dovršeno.
<BR>&nbsp;&nbsp;&nbsp;&nbsp;&nbsp;Rouz se nagnu preko Harolda, podupirući se rukom o njegovo stegno, i prošapta Evelin: "Šta sam ti rekla? To je samo stara mrtva riba."
<BR>&nbsp;&nbsp;&nbsp;&nbsp;&nbsp;U tom trenutku se Mala Sirena pomerila. Plivala je unaokolo u uskom krugu, skladno talasajući repnim perajem. Zastala je i oslonila se rukama o staklo, gledajući ljude očima nalik na sedefnu dugmad. Uzdasi i mrmljanje polako su prerasli u pljesak.
<BR>&nbsp;&nbsp;&nbsp;&nbsp;&nbsp;"Sirota rugoba", reče Evelin.
<BR>&nbsp;&nbsp;&nbsp;&nbsp;&nbsp;"Evo je, dame i gospodo: Mala Sirena", objavi Luis. "Kakve li tajne krije? O čemu razmišlja? Nikada nećemo saznati jer ne može da govori."
<BR>&nbsp;&nbsp;&nbsp;&nbsp;&nbsp;Zastori se sklopiše a pljesak zamre.
<BR>&nbsp;&nbsp;&nbsp;&nbsp;&nbsp;"Kako su to uradili, Hal?" upita Rouz.
<BR>&nbsp;&nbsp;&nbsp;&nbsp;&nbsp;Harold slegnu ramenima. "Nisam siguran. Verovatno je neko u kostimu."
<BR>&nbsp;&nbsp;&nbsp;&nbsp;&nbsp;"Dame i gospodo, naš sledeći gost već je tu. Ona već pet minuta stoji pored mene." On krišom pogleda unaokolo, a onda se nasmeja. "Barem, mislim da stoji pored mene. Jesi li tu, Nevidljiva ženo?"
<BR>&nbsp;&nbsp;&nbsp;&nbsp;&nbsp;"Da, tu sam." Glas je bio muzikalno ženski i činilo se da potiče iz vazduha pored Luisa. Jedva primetan smeh dopre iz publike.
<BR>&nbsp;&nbsp;&nbsp;&nbsp;&nbsp;"Zar ne misliš da bi bilo dobro da se obučeš da ljudi mogu da vide gde si?" upita Luis, smejući se s publikom.
<BR>&nbsp;&nbsp;&nbsp;&nbsp;&nbsp;"Oh, vrlo dobro", naduri se glas. "Ali dan je bio tako topao, a u šatri je tako sparno. Tako je prijatno i udobno bez odeće." Još smeha stiže iz publike.
<BR>&nbsp;&nbsp;&nbsp;&nbsp;&nbsp;"Molim te!" uzdahnu Luis, tobož se ljuteći. "Užasnućeš ove fine ljude. U publici ima dece."
<BR>&nbsp;&nbsp;&nbsp;&nbsp;&nbsp;"Ali nemam šta da obučem", bunio se glas.
<BR>&nbsp;&nbsp;&nbsp;&nbsp;&nbsp;"Ja ću to srediti", razmetljivo će Luis.
<BR>&nbsp;&nbsp;&nbsp;&nbsp;&nbsp;Cirkuski radnik dođe iza zastora, s nezainteresovanošću na lepom licu i s crvenom haljinom preko ruke. U drugoj ruci držao je rukavice, šešir i par cipela.
<BR>&nbsp;&nbsp;&nbsp;&nbsp;&nbsp;"Hoće li ovo pomoći?" upita Luis uz mali naklon prema praznom vazduhu.
<BR>&nbsp;&nbsp;&nbsp;&nbsp;&nbsp;"Oh, ljupke su", zaguče bestelesan glas.
<BR>&nbsp;&nbsp;&nbsp;&nbsp;&nbsp;Haljina se odjednom podiže sa čovekove ruke; izvila se kroz vazduh i skliznula naniže kao da ju je neko obukao preko glave. Smirila se tako i ostala kao da se nalazi na dobro građenom ženskom telu. Publika je pozdravljala i smejala se dok se haljina okretala i savijala, a donji njen deo vrteo.
<BR>&nbsp;&nbsp;&nbsp;&nbsp;&nbsp;"Hoćeš li da mi zakopčaš?" sladunjavo upita glas. Začuo se gromoglasan pljesak. Fini i Džek su se teškom mukom uzdržavali. Luis je posegnuo, dok je haljina okretala svoju stražnju stranu prema njemu, i pričvrstio kopče i omčice.
<BR>&nbsp;&nbsp;&nbsp;&nbsp;&nbsp;"Hvala", zadovoljno reče glas.
<BR>&nbsp;&nbsp;&nbsp;&nbsp;&nbsp;Rukavice pođoše u vazduh pa na nevidljive ruke; cipele se namakoše na nevidljiva stopala; šešir se natače na nevidljivu glavu. Rukavice neznatno podigoše porub haljine i nevidljiva žena se pokloni savijajući nogu u kolenu. Okrenula se i kaćiperno uputila prema izlazu pozornice, njišući bokovima. Rukavice razdvojiše zastore i haljina zamače kroz otvor.
<BR>&nbsp;&nbsp;&nbsp;&nbsp;&nbsp;"Boga mu!" Harold je odmahnuo glavom dok je pljeskao. "Valja im odati čast. Stvarno su dobri. Naravno", samouvereno reče, "uradili su to ili uz pomoć žica, ili uz pomoć ogledala."
<BR>&nbsp;&nbsp;&nbsp;&nbsp;&nbsp;"Harolde, ponosim se tobom", reče Evelin s tobožnjim strahopoštovajem. "Pravo je čudo šta tri godine koledža mogu da učine."
<BR>&nbsp;&nbsp;&nbsp;&nbsp;&nbsp;"Kako to misliš?" upita on spuštenih obrva. "Ne veruješ valjda da je sve ovo pravo?"
<BR>&nbsp;&nbsp;&nbsp;&nbsp;&nbsp;"Nije ništa teže poverovati u nevidljivu ženu nego poverovati da se ovo može postići samo žicama."
<BR>&nbsp;&nbsp;&nbsp;&nbsp;&nbsp;"U redu." Slegnuo je ramenima. "Uradili su to ogledalima. Objasniću ti kako kad stignemo kući."
<BR>&nbsp;&nbsp;&nbsp;&nbsp;&nbsp;"Hvala ti, Hal", reče ona slatko se smešeći. Pogledao ju je mrgodno, sumnjičav.
<BR>&nbsp;&nbsp;&nbsp;&nbsp;&nbsp;Luis zaustavi pljesak. "Hvala, dame i gospodo. Večeras ste već videli neke čudesne prizore, ali ono što ćete sad videti, možda je najčudnije od svega. Čudnije od Minotaura, čudnije od Malog Tima, čudnije od Male Sirene, čudnije čak i od Meduze."
<BR>&nbsp;&nbsp;&nbsp;&nbsp;&nbsp;Džek ščepa Finijevu ruku i zablenu se izbečenih očiju u sklopljene zastore. "To je Boginja zmija - saće Boginja zmija."
<BR>&nbsp;&nbsp;&nbsp;&nbsp;&nbsp;"Bilo je mnogo legendi o rasi ljudi-zmija koje su naseljavale Zemlju pre zore civilizacije. Legendi o izgubljenim kontinentima Mu i Lemurija, na kojima su živeli ljudi-zmije. Kako možemo da sumnjamo u te legende kad pred sopstvenim očima imamo živi dokaz?" Teatralno je pokazao rukom i prišao kraju pozornice. "Boginja zmija."
<BR>&nbsp;&nbsp;&nbsp;&nbsp;&nbsp;Zastori se uz šuškanje otvoriše i otkriše nisku platformu na kojoj su se nalazili divovski namotaji zmije, debeli kao Minotaurove butine. Iz klupka namotaja izdizao se torzo žene. Srebrna kosa obrazovala joj je krestu na glavi, nalik na perje neke ptice iz džungle. Koža joj je bila bela i išarana svetlosmeđim pegama. Lice joj je bilo zgranuto, poput lica idiota.
<BR>&nbsp;&nbsp;&nbsp;&nbsp;&nbsp;Male šake bile su joj spuštene na gomilu namotaja. Nervozno je pogledala unaokolo brzim, iskidanim pokretima glave. Kožna ogrlica oivičavala joj je vrat. Lanac prikačen za ogrlicu ležao je preko namotaja. Cirkuski radnik držao je drugi kraj.
<BR>&nbsp;&nbsp;&nbsp;&nbsp;&nbsp;Ljudi u publici uzdahnuše kao jedan i napeto se nagnuše napred.
<BR>&nbsp;&nbsp;&nbsp;&nbsp;&nbsp;"Ne uzbuđujete se, dame i gospodo", brzo reče Luis uz osmeh i podizanje ruku. "Boginja zmija nije opasna. Ona je bar milion godina stara i senilna je. Ogrlica i lanac su tu samo da je spreče da ne luta unaokolo i povredi se."
<BR>&nbsp;&nbsp;&nbsp;&nbsp;&nbsp;Harold napravi kiselo lice neverice.
<BR>&nbsp;&nbsp;&nbsp;&nbsp;&nbsp;Fini uznemireno pogleda Džeka. "Kako ti se sviđa? Da li je baš onakva kakvu si hteo?" prošapta on.
<BR>&nbsp;&nbsp;&nbsp;&nbsp;&nbsp;"Majke mu", blago odvrati Džek, ne skidajući blistave oči sa stvorenja na pozornici.
<BR>&nbsp;&nbsp;&nbsp;&nbsp;&nbsp;"Dođi", reče Luis Ženi-Zmiji. "Daj da te narod bolje osmotri."
<BR>&nbsp;&nbsp;&nbsp;&nbsp;&nbsp;Cirkuski radnik nemarno potegnu lanac i pođe ka prednjem delu pozornice. Bledi torzo lagano se uspravi na zmijskom telu. Namotaji se pomeriše, maglovito svetlucajući pod svetlošću. Žena-Zmija skliznu s platforme i, talasajući se, pođe preko pozornice dok se telo odmotavalo za njom. Publika se uzbuđeno uzmuvala, a žamor poče da raste.
<BR>&nbsp;&nbsp;&nbsp;&nbsp;&nbsp;Čovek ju je poveo sa pozornice kako su se svetla podizala. Reptilsko telo teklo je preko ivice sve dok se nije pružilo dvadesetak metara niz prolaz. Ljudi su ustajali pokušavajući da bolje vide, ali su samo jedni drugima smetali. Oni ka prolazu ustuknuli su ka onima koji su se naginjali napred. Cirkuski radnik je veštom rukom držao lanac ne puštajući je da priđe preblizu nijednoj strani, ali nije mogao da kontoliše njeno klizeće telo. Jedna žena vrisnula je kad se Boginja očešala o klupu na kojoj je ona sedela, a zatim se zakikotala od nelagode.
<BR>&nbsp;&nbsp;&nbsp;&nbsp;&nbsp;Žena-Zmija se okrenula na kraju šatre i privukla telo oko sebe, a zatim potekla nazad ka pozornici. Male ruke bile su joj neznatno raširene, kao da održava ravnotežu. Oči su joj lutale s jedne strane prolaza na drugu, kao da žuri da se vrati nazad, na platformu.
<BR>&nbsp;&nbsp;&nbsp;&nbsp;&nbsp;"Šta je to, Harolde? Žice ili ogledala?" upita Evelin šeretski se smešeći. Harold ju je s gađenjem pogledao i uzeo Rouz za ruku kad se ona pribila uz njega.
<BR>&nbsp;&nbsp;&nbsp;&nbsp;&nbsp;Fransin je gotovo ravnodušno gledala ljuskavo telo Boginje zmija kako klizi pored njenih stopala. Osećala je da bi verovatno trebalo da bude ponesena kao i ostali, ali to je neki trik, znala je, i ona zbog toga nije mogla da se uživi. Osećala se glupo i poželela da je kod kuće.
<BR>&nbsp;&nbsp;&nbsp;&nbsp;&nbsp;Bili je povremeno zabrinuto pogledao u Fransin, ali je ćutao.
<BR>&nbsp;&nbsp;&nbsp;&nbsp;&nbsp;Luis je imao malo problema da ućutka publiku kad se Boginja zmija sklupčala na platformi. Ali na kraju, kad su se svetla zatamnila i zastori sklopili, svi su se smirili.
<BR>&nbsp;&nbsp;&nbsp;&nbsp;&nbsp;"Hvala vam, dame i gospodo", reče Luis nadjačavši žagor koji se stišavao. "Sad bih želeo da vam predstavim čoveka koji je omogućio ovu Predstavu čudesa, čoveka koji je za vašu zabavu i pouku sakupio sva ova čuda iz prirode i legende. Dame i gospodo, predstavljam vam Kustosa."
<BR>&nbsp;&nbsp;&nbsp;&nbsp;&nbsp;Hejverstok je iskoračio iza zavese, s lepršavim crnim ogrtačem na ramenima. Prišao je pročelju pozornice, ne obraćajući pažnju na Luisa, koji je utonuo u zastore. Začuo se pljesak iščekivanja.
<BR>&nbsp;&nbsp;&nbsp;&nbsp;&nbsp;"Pitao sam se kad će se pojaviti", reče Harold krajičkom usana.
<BR>&nbsp;&nbsp;&nbsp;&nbsp;&nbsp;"Ne liči baš mnogo na sebe sa slike, zar ne?" prošapta Soni.
<BR>&nbsp;&nbsp;&nbsp;&nbsp;&nbsp;"Meni i previše liči", reče Rouz.
<BR>&nbsp;&nbsp;&nbsp;&nbsp;&nbsp;"Ja nisam čarobnjak", poče Hejverstok. "Ja ne izvodim trikove s kartama, ne testerišem dame napola, niti izvlačim papirnato cveće iz rukava."
<BR>&nbsp;&nbsp;&nbsp;&nbsp;&nbsp;Govorio je nemarnim glasom, ne koristeći Luisove teatralne poze. Činilo se kao da je svestan da će njegova izvedba govoriti sama za sebe, da neki zaslepljujući efekti i nisu potrebni.
<BR>&nbsp;&nbsp;&nbsp;&nbsp;&nbsp;"Nisam ni mentalista", nastavio je. "Ja ne prepoznajem ključeve ili džepne satove koje bi neki pomoćnik sakrio. Ni na koji način ne koristim ni hitre ruke niti se bavim kartaškim trikovima. Ja sam tu da vam otkrijem moći Pradavnih, rase koja je Zemljom vladala pre Čoveka. Pradavni su bili gospodari elemenata, ali su stradali jer nisu svoje moći mudro koristili. U jednoj kataklizmi potopili su čitave kontinente pod mora, i nestali, ne ostavljajući ni traga svojih velikih dela. Ja, i samo ja, ponovo sam otkrio deliće njihovih neviđenih moći.
<BR>&nbsp;&nbsp;&nbsp;&nbsp;&nbsp;Pre nego što nastavimo, želeo bih da vam predstavim mog pomoćnika, Anđela, Čarobnog dečaka."
<BR>&nbsp;&nbsp;&nbsp;&nbsp;&nbsp;Unutrašnjost šatre iznenada se potpuno zamrači. Publika nervozno zažamori kad začu da se zastori razdvajaju.
<BR>&nbsp;&nbsp;&nbsp;&nbsp;&nbsp;Jedan jedini zrak svetlosti pojavio se na pozornici, blizu vrha šatre. Tamo je lebdelo lice, bledo i predivno, s pomalo razbarušenom belom kosom. Svetlosni zrak se postepeno širio sve dok ne osvetli celu figuru. Lebdela je na šest stopa iznad pozornice.
<BR>&nbsp;&nbsp;&nbsp;&nbsp;&nbsp;Anđeo je na sebi imao ogrtač sličan Hejverstokovom, ali beo. Lebdeo je uspravno, raširenih ruku, lica mirnog i prijatnog.
<BR>&nbsp;&nbsp;&nbsp;&nbsp;&nbsp;Počeo je da se pokreće. Lebdeo je iznad lica širom otvorenih očiju, dok mu se ogrtač talasao kao u utvare u usporenom filmu, kao avetinjski brod koji plovi na mesečini. Svetlost je ostajala oko njega kao da je izvor zračenja on sam. Zapanjena lica gledala su gore, obasjana njegovim toplim sjajem.
<BR>&nbsp;&nbsp;&nbsp;&nbsp;&nbsp;Došao je do kraja šatre i okrenuo se u fantaziji vrtložećeg ogrtača. Vratio se na pozornicu i ponovo okrenuo, licem prema publici. Onda se polako spustio na pozornicu. Publika je divlje pljeskala. Anđelov sjaj je bledeo kako su se svetlosti pozornice palile. Stajao je i odsutno gledao publiku, dok je Hejverstok dizao ruku tražeći tišinu.
<BR>&nbsp;&nbsp;&nbsp;&nbsp;&nbsp;"Prastari su znali samo za četiri elementa: vazduh, zemlju, vatru i vodu. Potpuno su vladali svima njima. Večeras ću vam prikazati te njihove moći." Ozbiljno je spustio veđe. "Međutim, moram vas upozoriti da za vreme prikaza ostanete na svojim mestima. Ono što ćete videti može vas uplašiti, može vas čak preneraziti. U vazduhu iznad vaših glava i u zemlji ispod vaših nogu biće prikaza i pojava, ali vam ne preti nikakva opasnost ako ostanete na svojim mestima i ne paničite!"
<BR>&nbsp;&nbsp;&nbsp;&nbsp;&nbsp;Fini i Džek su drhtali od iščekivanja i zagledali jedan drugog u prijatnoj jezi.
<BR>&nbsp;&nbsp;&nbsp;&nbsp;&nbsp;Harold zakoluta očima. "O, brate", zavapi on.
<BR>&nbsp;&nbsp;&nbsp;&nbsp;&nbsp;"Imajte na umu", upozoravao je Hejverstok, "bez obzira šta vidite, bez obzira šta čujete, nema nikakve opasnosti ako ostanete na mestima. U protivnom, ja ne odgovaram za vašu bezbednost. Ne napuštajte svoja mesta!"
<BR>&nbsp;&nbsp;&nbsp;&nbsp;&nbsp;Dok su ljudi u publici sedali, jedva i dišući, on je iz ogrtača izvadio čarobni štapić. Podigao ga je iznad glave i šatra opet utonu u mrkli mrak.
<BR>&nbsp;&nbsp;&nbsp;&nbsp;&nbsp;"Vatra!" riknu Hejverstok.
<BR>&nbsp;&nbsp;&nbsp;&nbsp;&nbsp;Vrh čarobnog štapića buknu u plamenu, osvetljavajući pozornicu i stvarajući rubinske odraze u očima gledalaca. Anđeo je stajao na svom mestu, miran, ruku uz bokove, očiju delimično sklopljenih, glave koja se blago njihala s jedne na drugu stranu. Hejverstok pođe štapom naniže i zapaljenim krajem dodirnu Anđelov ogrtač.
<BR>&nbsp;&nbsp;&nbsp;&nbsp;&nbsp;Anđeo buknu u plamen kao da je ogrtač natopljen benzinom. Publika vrisnu i skoči na noge. Evelin uzdahnu i nehotice se uhvati za grlo. Hejverstok upozoravajuće podiže ruku.
<BR>&nbsp;&nbsp;&nbsp;&nbsp;&nbsp;Anđeo je bio potpuno uništen vatrom. Ni delić njega nije ostao, samo sirov plamen koji je goreo bez izvora. Onda se plamen skvrčio, uvukao u sebe, prestao da bude vatra i postao lopta svetlosti, jard širok grumen Sunca koji se podigao s pozornice i svio u vazduhu. Hejverstok je stajao ispod njega, raširenih ruku, glave zabačene unazad, i netremice zurio u njega.
<BR>&nbsp;&nbsp;&nbsp;&nbsp;&nbsp;Iznenada, perjasti plameni produžeci izdužiše se s jedne i druge strane vatrene lopte. Treptavi privesci srastali su, uobličavali se, postajali vatrena krila. Vatrena lopta se meškoljila, preobražavala, još više skvrčila i - dobila lik.
<BR>&nbsp;&nbsp;&nbsp;&nbsp;&nbsp;Vatreni labud zalepršao je krilima od plamtećeg perja i poleteo iznad publike. Stigao je do kraja šatre, raširio krila, nagnuo na stranu, skladno se okrenuo i vratio ka pozornici. Ponovio je manevar, kružeći šatrom, ostavljajući iza sebe razasute plamičke koji su gasnuli u vazduhu. Publika ga je pratila, crvena u licu, okrećući glave i tela. Skupili su se na svojim mestima i jedva disali.
<BR>&nbsp;&nbsp;&nbsp;&nbsp;&nbsp;"Voda!" povika Hejverstok.
<BR>&nbsp;&nbsp;&nbsp;&nbsp;&nbsp;Vazduh u središtu šatre se zamračio. Pramičci magle pojavili su se niotkud i pohrlili u središte tame, kružili oko njega, a onda bivali uvučeni u kotao vazduha koji se valjao. Vatrena ptica nastavila je da kruži, ostavljajući sada iza sebe pera pare jer je letela kroz vlažan vazduh. Tama je postala svetlija, postala kovitlac magle. Zidovi šatre su se nadimali iako nije bilo vetra. Magla se hitro zgušnjavala, zaokružujući se.
<BR>&nbsp;&nbsp;&nbsp;&nbsp;&nbsp;Onda je lopta čiste vode, prečnika šest stopa, ostala da lebdi visoko u šatri. Njena površina se mreškala i podrhtavala kao da pokušava da se raspadne. Zidovi šatre su se smirili i vrtložna turbulencija u vazduhu nestade.
<BR>&nbsp;&nbsp;&nbsp;&nbsp;&nbsp;Ljudi su zapanjeno gledali, izdužujući vratove, suviše šokirani da bi se oglasili.
<BR>&nbsp;&nbsp;&nbsp;&nbsp;&nbsp;Vatreni labud iznenada zaroni u sferu. Para zašišta i nape se, za trenutak zamagljujući loptu vode. Kada se para raščistila, Anđeo je stajao unutar lopte, nag i neozleđen. Ležao je, skupljen, u središtu lopte. Video se kao kroz zamagljeno staklo; njegovo bledo vitko telo blistalo je iako nikakvo svetlo nije bilo upaljeno. Činilo se kao da je sam vazduh osvetljen.
<BR>&nbsp;&nbsp;&nbsp;&nbsp;&nbsp;Onda mu se telo ispravi i on zapliva u lopti vode, praveći skladne okrete i kićene, spore, snolike pokrete koji su protivurečili ograničenom prostoru u kome je lebdeo.
<BR>&nbsp;&nbsp;&nbsp;&nbsp;&nbsp;Evelin je posmatrala, izgubljena u sanjarenju, zaokupljena lepotom onoga što vidi. Tek kada više nije mogla da gleda, shvatila je da su joj oči pune suza.
<BR>&nbsp;&nbsp;&nbsp;&nbsp;&nbsp;"Zemlja!" pozva Hejverstok, iako teško da ga je iko čuo.
<BR>&nbsp;&nbsp;&nbsp;&nbsp;&nbsp;Nabijena zemlja koja je predstavljala pod šatre zadrhta. Ljudi skrenuše pogled sa vodene lopte, pogledaše u zemlju, zadržaše dah, čekajući sledeći udar na čula. Zemlja se ponovo pomerila i oni zavrištaše. Začuše tutnjavu, mrvljenje, cepanje. Zaledili su se, plašeći se da se pomere. Onda se začu novi zvuk, oštar prasak kao pucanj iz topa, i duž prolaza se otvori pukotina, otkrivajući sirovu zemlju i stenje. Počinjala je kod pozornice kao mala prslina, a onda se proširivala na otprilike stopu i ponovo smanjivala do jednake prsline na kraju šatre. Slobodna zemlja i kamenčići odlamili su se sa strana i padali, praćeni slabim štropotom. Ljudi ustuknuše, dalje od minijaturnog bezdana.
<BR>&nbsp;&nbsp;&nbsp;&nbsp;&nbsp;Onda se iznad njih začu nešto, ogroman uzdah iznenada potekle vode. Lopta se urušila kao probušen balon napunjen vodom i tečnost poteče u pukotinu. Za trenutak publika je bila odeljena treperavom, svetlucavom zavesom. Onda je voda prestala da pada; uz grmljavinu i još trešenja zemlja se zatvori, ne ostavljajući traga gde je bila pukotina.
<BR>&nbsp;&nbsp;&nbsp;&nbsp;&nbsp;Šatrom prođe olakšanje i sve oči se podigoše. Anđeo je lebdeo tamo gde je bila vodena lopta; njegovo nago telo i dalje je sjalo sopstvenom svetlošću, i dalje zamagljeno.
<BR>&nbsp;&nbsp;&nbsp;&nbsp;&nbsp;"Vazduh!" vrisnu Hejverstok.
<BR>&nbsp;&nbsp;&nbsp;&nbsp;&nbsp;Izmaglica oko Anđela se zgusnula. Njegovo telo postalo je proređeno, bez težine, prozračno, nejasno, sve dok na kraju nije postalo potpuno nerazaznatljivo. Izmaglica je potamnela, postala magla što se polako širila dok nije ispunila vrh šatre. Tu je počela da biva sve mračnija, zgušnjavajući se u olujni oblak. Začu se slab prasak groma i munja proseče tamu. Grmljavina potom postade glasnija, prolomi se šatrom. Munja se pojača, osetilo se kako smudi vazduh.
<BR>&nbsp;&nbsp;&nbsp;&nbsp;&nbsp;Sve oči bile su uprte u električni prikaz. Niko nije primetio cirkuskog radnika koji je izišao na pozornicu s ogrtačem u ruci. Stao je pored Hejverstoka i čekao, pripravan. Hejverstok je usredsređeno pratio oblak, u dubokoj koncentraciji.
<BR>&nbsp;&nbsp;&nbsp;&nbsp;&nbsp;Iznenada, iz oblaka blesak groma propara vazduh, štekćući i stvarajućđ razornu buku kad pogodi pozornicu. Glave se okrenuše prema Hejverstoku.
<BR>&nbsp;&nbsp;&nbsp;&nbsp;&nbsp;Anđeo je stajao na pozornici i pokušavao da priveže ogrtač oko struka. Cirkuski radnik ravnodušno ode, a olujni oblak se gotovo trenutno rasplinu.
<BR>&nbsp;&nbsp;&nbsp;&nbsp;&nbsp;Anđeo se nakloni utihloj publici. Šapat pođe klupama. Žamor ispuni vazduh. Smeh pobeže iz stisnutih grla. Pljesak postade zaglušujući. Klicanje i zvižduci upotpunjavali su ludnicu. Anđeo se ponovo nakloni, lica staloženog i praznog, a zatim se okrete i ode za zastor. Hejverstok se takođe lagano nakloni i pođe za njim.
<BR>&nbsp;&nbsp;&nbsp;&nbsp;&nbsp;Luis se pojavio i podigao ruke, tražeći tišinu. Sporo ju je dobijao.
<BR>&nbsp;&nbsp;&nbsp;&nbsp;&nbsp;"Poslednja tačka programa je Henri-eta, pola čovek, pola žena", reče on glasom koji kao da je govorio da je izgubio zanimanje za celu stvar. "Zbog delikatne biološke prirode ove tačke molimo da sva deca ispod osamnaest godina obavezno napuste auditorijum. Takođe preporučujemo da odu sve dame koje bi se mogle osećati pogođenim. Hvala vam." Nestao je iza zastora.
<BR>&nbsp;&nbsp;&nbsp;&nbsp;&nbsp;Fini i Džek zastrašeno pogledaše jedan drugog, a onda nevoljno ustadoše. Deca i jedan broj žena, kao i nekoliko muškaraca, ustadoše i odoše, i dalje pomalo staklastih očiju.
<BR>&nbsp;&nbsp;&nbsp;&nbsp;&nbsp;Evelin je sedela, duboko zamišljena. Fransin je bila ošamućena. Rouz je još stiskala Haroldovu ruku. Momci su se zagledali i kezili svojoj ozbiljnosti.
<BR>&nbsp;&nbsp;&nbsp;&nbsp;&nbsp;"Auh", odahnu Harold, "stvarno su priredili predstavu."
<BR>&nbsp;&nbsp;&nbsp;&nbsp;&nbsp;"Kako li su to izveli?" procedi Bili Saliven. "Tako nešto se ne može izvesti!"
<BR>&nbsp;&nbsp;&nbsp;&nbsp;&nbsp;"Ne znam", reče Harold vrteći se na klupi. "Mora da je bila masovna hipnoza."
<BR>&nbsp;&nbsp;&nbsp;&nbsp;&nbsp;"Skoro sam se upiškila u gaće kad je zapalio Anđela." Rouz se ljupko strese.
<BR>&nbsp;&nbsp;&nbsp;&nbsp;&nbsp;"Hoćemo li da ostanemo da vidimo Henri-etu?" uz osmeh upita Soni. "Ili su devojke suviše prefinjene za ovu delikatnu biološku predstavu?"
<BR>&nbsp;&nbsp;&nbsp;&nbsp;&nbsp;"Ako se ostali slažu", izričito reče Rouz. "Ja to ne bih propustila ni za šta na svetu."
<BR>&nbsp;&nbsp;&nbsp;&nbsp;&nbsp;"Evi?" upita Soni.
<BR>&nbsp;&nbsp;&nbsp;&nbsp;&nbsp;"A?" ona podiže pogled, vraćajući se iz sanjarenja. "Oh. Da. Mogli bi."
<BR>&nbsp;&nbsp;&nbsp;&nbsp;&nbsp;Luis se pojavio između zastora i nestrpljivo čekao da se preostala publika umiri.
<BR>&nbsp;&nbsp;&nbsp;&nbsp;&nbsp;"Pošto nemamo nameru da bilo kome bude neprijatno", reče on nadjačavajući buku, "moramo da zamolimo sve dame da se pomere na ovu stranu auditorijuma." Pokazao je na svoju desnu stranu. "A sva gospoda da pređu na drugu stranu. Hvala." Još jednom je napustio pozornicu.
<BR>&nbsp;&nbsp;&nbsp;&nbsp;&nbsp;"Henri-eta mora da je famozna", Rouz napravi grimasu dok je ustajala.
<BR>&nbsp;&nbsp;&nbsp;&nbsp;&nbsp;"Devojke, jeste li sigurne da hoćete da ostanete na ovome?" upita Harold nabirajući čelo.
<BR>&nbsp;&nbsp;&nbsp;&nbsp;&nbsp;"Naravno", reče Rouz. "Zvuči kao da to može da bude najbliže što ću ikada moći da priđem predstavi za muško društvo u Okružnom farmerskom domu."
<BR>&nbsp;&nbsp;&nbsp;&nbsp;&nbsp;"U redu." Široko se osmehnuo i mahnuo rukom. "Zbogom, dame."
<BR>&nbsp;&nbsp;&nbsp;&nbsp;&nbsp;Devojke su, kao i ostale žene, prešle na drugu stranu. Muškarci koji su već bili na toj strani, pomerili su se stvarajući puno zbrke i razgovora u prolazu između redova klupa. Iznervirani ovim poslednjim zahtevom, još nekoliko ljudi napustilo je šatru.
<BR>&nbsp;&nbsp;&nbsp;&nbsp;&nbsp;Cirkuski radnik, isti onaj koji je cepao karte, dođe sa pozornice i oslobodi zastor skupljen kod izlaza. Vukao ga je i pružao niz prolaz, sprečavajući jednom polu da vidi onaj drugi. Dok je prolazio, uhvatio je Rouzin pogled i namignuo joj.
<BR>&nbsp;&nbsp;&nbsp;&nbsp;&nbsp;"Pa, stvarno!" huknula je, a zatim se iskezila kroz dlan. "Zar nije sladak?" prošapta ona Evelin. "Jesi li zapazila? Ovo mesto prosto vrvi od prekrasnih muškaraca. Sakupljač karata, taj vreli latinski tamal..."
<BR>&nbsp;&nbsp;&nbsp;&nbsp;&nbsp;"On nije toliko lep koliko misli da jeste", jetko reče Evelin.
<BR>&nbsp;&nbsp;&nbsp;&nbsp;&nbsp;"...Anđeo, svi ti radnici na pozornici." Ispod oka je pogledala Fransin. "Minotaur. Auu!" Ali Fransin nije zagrizla udicu. Rouz se namršti na nju, a onda se čežnjivo osmehnu. "Pitam se da li bi za mene bilo mesta u ovoj ekipi."
<BR>&nbsp;&nbsp;&nbsp;&nbsp;&nbsp;"Ako i bude, nećeš imati konkurencije", reče Evelin. "Čini se da u trupi nema žena."
<BR>&nbsp;&nbsp;&nbsp;&nbsp;&nbsp;"A ona žena što prodaje karte?"
<BR>&nbsp;&nbsp;&nbsp;&nbsp;&nbsp;"A, da", namršteno reče Evelin. "Zaboravila sam na nju."
<BR>&nbsp;&nbsp;&nbsp;&nbsp;&nbsp;Luis stade na pozornicu tako da su sa obe strane zastora mogli da ga vide.
<BR>&nbsp;&nbsp;&nbsp;&nbsp;&nbsp;"Hvala vam, dame i gospodo. Sada bih želeo da vam predstavim Henri-etu, čudnog... mislim, čudnu..." iskezio se. "Znate na šta mislim, čudo za sebe, ništa manje od ostalih koje ste videli večeras. Henri-eta!"
<BR>&nbsp;&nbsp;&nbsp;&nbsp;&nbsp;Zavesa se raskrilila i svetlosti se ugasiše. Debela žena u otrovno zelenoj haljini koketno iziđe na pozornicu.
<BR>&nbsp;&nbsp;&nbsp;&nbsp;&nbsp;Harold pogleda Sonija i Bilija i zaječa.
<BR>&nbsp;&nbsp;&nbsp;&nbsp;&nbsp;Rouz se zasmejulji. "Pa, bila si napola u pravu kad si rekla da u trupi nema žena", prošapta ona Evelin.
<BR>&nbsp;&nbsp;&nbsp;&nbsp;&nbsp;"Hvala ti, Luis, dečačiću dragi", reče Henri-eta visokim piskavim glasom, pućeći usne i budalasto se smejuljeći. "Dame i gospodo, vaš ceremonijal-majstor bio je Luis Ortez. Moje dame, zar on nije najzgodniji momak koga ste ikada videle?" Usta joj se razvukoše u izazivački osmeh, ali oči su joj ostale hladne. "Nagradite ga za izvrsno obavljen posao."
<BR>&nbsp;&nbsp;&nbsp;&nbsp;&nbsp;Henri-eta zapljeska i publika joj se s pola srca pridruži, osećajući se neugodno, ali ne želeći da izgleda neuka. Luis se nasmešio, poklonio i napustio pozornicu. Henri-eta ga je posmatrala kako odlazi, a onda se okrenula publici.
<BR>&nbsp;&nbsp;&nbsp;&nbsp;&nbsp;"Dame i gospodo, moje pravo ime je Klod Divije. Rođen sam u Turu u Francuskoj 1887. Moji roditelji preselili su se u Ameriku kada su mi bile četiri godine. Do moje četrnaeste živeli smo u Nju Orelansu, kada su moji jadni mamica i tatica umrli od groznice. Očajnog i samog, smestili su me u sirotište. Tamo je, ubrzo..." dodirnula je grudi "...ženski deo mog tela počeo da se pojavljuje. Sve do tog vremena smatrao sam da sam normalan dečak. Kasnije sam otkrio, zahvaljujući nekim starijim dečacima, da sam, u svakom pogledu, isto toliko žena koliko i muškarac.
<BR>&nbsp;&nbsp;&nbsp;&nbsp;&nbsp;Dvaput sam se venčavao... jednom za muškarca, drugi put za ženu. Majka sam dvoje dece i otac troje. Trenutno sam nevenčan." Dodirnula je kosu na zatiljku.
<BR>&nbsp;&nbsp;&nbsp;&nbsp;&nbsp;Harold zakoluta očima i Bili mu stavi ruku preko usta da se glasno ne nasmeje.
<BR>&nbsp;&nbsp;&nbsp;&nbsp;&nbsp;"Moje telo prenerazilo je najveće svetske doktore i naučnike", nastavi Henri-eta. "Zbog delikatne i šokantne prirode ostalog dela moje tačke, moram da zamolim dame da odu."
<BR>&nbsp;&nbsp;&nbsp;&nbsp;&nbsp;Mladić je odgurao zavesu do kraja šatre. Dok je prolazio, Rouz je držala glavu pod uglom za koji je zamišljala da je veleuman, ne gledajući u njega.
<BR>&nbsp;&nbsp;&nbsp;&nbsp;&nbsp;Evelin se nasmeja. "Rouz, da te sudija vidi..." Posledice bi bile toliko strašne da nije mogla ni da ih izgovori.
<BR>&nbsp;&nbsp;&nbsp;&nbsp;&nbsp;Žene počeše da izlaze, delujući zbunjeno. Još nekoliko muškaraca im se pridružilo.
<BR>&nbsp;&nbsp;&nbsp;&nbsp;&nbsp;"Hvala vam što ste prisustvovali Hejverstokovoj putujućoj predstavi kuriorziteta i čudesa", reče Henri-eta nadjačavajući razgovor ljudi koji su izlazili. "Nadam se da ste se večeras zabavili i nešto naučili. Hvala vam i laku noć. Ne zaboravite da kažete prijateljima da će sutra uveče biti još dve predstave."
<BR>&nbsp;&nbsp;&nbsp;&nbsp;&nbsp;Devojke za trenutak zastadoše da porazgovaraju s mladićima.
<BR>&nbsp;&nbsp;&nbsp;&nbsp;&nbsp;"Pacovi!" zareža Rouz.
<BR>&nbsp;&nbsp;&nbsp;&nbsp;&nbsp;"Ovo je glupo." Harold ustade. "Idemo s vama."
<BR>&nbsp;&nbsp;&nbsp;&nbsp;&nbsp;"Nemoj ni da pomisliš da to uradiš!" Rouz mu stavi ruku na grudi. "Ostaćeš ovde i ispričati mi sve što se bude desilo. Hoću da tačno znam zbog čega je Henri-etino telo prenerazilo medicinsku nauku sveta."
<BR>&nbsp;&nbsp;&nbsp;&nbsp;&nbsp;Harold se nasmeja. "Stišaj se. Čuće te."
<BR>&nbsp;&nbsp;&nbsp;&nbsp;&nbsp;"Hm", frknu Rouz.
<BR>&nbsp;&nbsp;&nbsp;&nbsp;&nbsp;"Čekaćemo vas napolju", mahnu Evelin i nasmeja se. Onda izađoše, došaptavajući se i kikoćući.
<BR>&nbsp;&nbsp;&nbsp;&nbsp;&nbsp;Henri-eta je strpljivo sačela da odu svi koji su to želeli. Samo je sasvim mala grupa ljudi ostala.
<BR>&nbsp;&nbsp;&nbsp;&nbsp;&nbsp;"Dobro", reče ona i nasmeši se. "Sad kad su dame otišle, možemo da pređemo na stvar. Au, kakva ste vi zgodna skupina. Ostatak moje predstave košta još deset centi", izričito je naglasila.
<BR>&nbsp;&nbsp;&nbsp;&nbsp;&nbsp;"Šali li se to ona?" Harold u neverici raširi ruke.
<BR>&nbsp;&nbsp;&nbsp;&nbsp;&nbsp;"Hajde da ostanemo", raspoloženo je navaljivao Bili. "Ovo mora da je dobro."
<BR>&nbsp;&nbsp;&nbsp;&nbsp;&nbsp;"Imaš prljavu maštu", reče Soni cerekajući se.
<BR>&nbsp;&nbsp;&nbsp;&nbsp;&nbsp;"Nije li to istina?" sladunjavo se smeškao Bili.
<BR>&nbsp;&nbsp;&nbsp;&nbsp;&nbsp;Još nekoliko njih je otišlo dok je Henri-eta prolazila između njih sakupljajući desetice.
<BR>&nbsp;&nbsp;&nbsp;&nbsp;&nbsp;"Mislio sam da si švorc", reče Soni.
<BR>&nbsp;&nbsp;&nbsp;&nbsp;&nbsp;"Pa, imam jednu banku." Slegnuo je ramenima. "Osim toga, Rouz će pobesneti ako ne ostanemo da možemo joj ispričamo o tome."
<BR>&nbsp;&nbsp;&nbsp;&nbsp;&nbsp;Henri-eta dođe do njih i ispruži ruku. Stavili su u nju svoje desetice i pokušali da se ne sretnu s njenim očima. Nastavila je niz red klupa.
<BR>&nbsp;&nbsp;&nbsp;&nbsp;&nbsp;"Au, al' je Henri-eta lažnjak", prošapta Harold.
<BR>&nbsp;&nbsp;&nbsp;&nbsp;&nbsp;"Zašto?" upita Bili.
<BR>&nbsp;&nbsp;&nbsp;&nbsp;&nbsp;"Sad sam pogledao prednjicu njegove haljine. Sve to napred je čist pamuk."
<BR>&nbsp;&nbsp;&nbsp;&nbsp;&nbsp;"Stvarno?"
<BR>&nbsp;&nbsp;&nbsp;&nbsp;&nbsp;Henri-eta se, uz roktaj, ponovo popela na pozornicu. "Hoćete li, molim vas, svi vi predivni ljudi da priđete malo bliže? Pokazaću vam šta to tačno znači biti pola muškarac a pola žena."
<BR>&nbsp;&nbsp;&nbsp;&nbsp;&nbsp;Henri-eta se nagnula i do struka podigla dugačku haljinu. Ispod nije nosila ništa.
<BR>&nbsp;&nbsp;&nbsp;&nbsp;&nbsp;"Blagi Bože", zakrešta Soni.
<BR>&nbsp;&nbsp;&nbsp;&nbsp;&nbsp;"Meni je veći bio sa pet godina", zasmejulji se Harold.
<BR>&nbsp;&nbsp;&nbsp;&nbsp;&nbsp;"Možete sami da vidite moj muški pol", nastavi Henri-eta, pomalo se dosađujući. "Ženski deo je teže videti - ali se lako može opipati. Hoće li neko od gospode da priđe i sam opipa?"
<BR>&nbsp;&nbsp;&nbsp;&nbsp;&nbsp;Henri-eta je upitno gledala unaokolo ali ponuda nije bilo. Neki su se nervozno uzvrpoljili, drugi su se tudili da se ne nasmeju. Iznenada, jedan čovek s kraja šatre ustade i priđe pozornici.
<BR>&nbsp;&nbsp;&nbsp;&nbsp;&nbsp;"Ko je to?" upita Soni. "Nikad ranije ga ovde nisam video."
<BR>&nbsp;&nbsp;&nbsp;&nbsp;&nbsp;"Ni ja", složi se Bili.
<BR>&nbsp;&nbsp;&nbsp;&nbsp;&nbsp;"Naravno da niste", reče Harold nadmoćnim tonom. "On je iz trupe. On navlači."
<BR>&nbsp;&nbsp;&nbsp;&nbsp;&nbsp;"Kako to misliš?" upita Bili.
<BR>&nbsp;&nbsp;&nbsp;&nbsp;&nbsp;Čovek se pope na pozornicu. Henri-eta mu priđe i on vrlo konkretno zagnjuri svoju ruku među njene noge. "Ooooh", ječala je i vrpoljila se. "Ne guraj ga predaleko", reče potom šeretski, "mogao bi da ga izgubiš. Jesi li zadovoljan? Je li prava?"
<BR>&nbsp;&nbsp;&nbsp;&nbsp;&nbsp;Čovek je pogleda ispod oka i klimnu.
<BR>&nbsp;&nbsp;&nbsp;&nbsp;&nbsp;"U redu. Dosta je. Da se ne izgubiš."
<BR>&nbsp;&nbsp;&nbsp;&nbsp;&nbsp;Čovek spusti glavu, siđe s pozornice i ode niz prolaz. Harold se okrenuo i posmatrao ga kako napušta šatru.
<BR>&nbsp;&nbsp;&nbsp;&nbsp;&nbsp;"Kao što vidite, potpuno sam opremljena i kao muškarac i kao žena. Za još dodatnih deset centi možete da posmatrate kako jebem samu sebe."
<BR>&nbsp;&nbsp;&nbsp;&nbsp;&nbsp;"Hajdemo odavde", progunđa Harold. Izišli su, baš kao i svi drugi.
<BR>&nbsp;&nbsp;&nbsp;&nbsp;&nbsp;Henri-eta ih je posmatrala kako odlaze, stojeći s haljinom smešno obavijenom oko struka ispred redova praznih klupa. Uzdahnula je i pustila da joj haljina padne. "Večeras smo zaista imali avanturističku publiku", reče ona dubljim glasom. "Hvala Bogu." Ponovo je uzdahnula, skinula narandžastu periku, a zatim se okrenula i prošla kroz zastore ka kraju pozornice.
<BR>&nbsp;&nbsp;&nbsp;&nbsp;&nbsp;Harold, Soni i Bili su se pridružili devojkama izvan šatre. Još više ljudi nego ranije bilo je oko poređanih cirkuskih kola. Oni koji su videli predstavu, uzbuđeno su je prepričavali onima koji nisu.
<BR>&nbsp;&nbsp;&nbsp;&nbsp;&nbsp;"Šta se desilo?" uzbuđeno upita Rouz.
<BR>&nbsp;&nbsp;&nbsp;&nbsp;&nbsp;"Vrlo je škakljivo", Harold napravi grimasu. "Ispričaću ti kasnije."
<BR>&nbsp;&nbsp;&nbsp;&nbsp;&nbsp;Fini i Džek dotrčaše do njih, golim nogama trupkajući po tvrdoj zemlji, dok su im se grudi nadimale od uzbuđenja.
<BR>&nbsp;&nbsp;&nbsp;&nbsp;&nbsp;"Jeste li videli Henri-etu?" prozbori Fini. "Šta je radila? Recite mi. Hoću da znam. Hoću sve da znam."
<BR>&nbsp;&nbsp;&nbsp;&nbsp;&nbsp;"Oh, Fini, ne možeš sve da znaš", reče Džek. "Nije vreme."
<BR>&nbsp;&nbsp;&nbsp;&nbsp;&nbsp;"Ali možeš da pokušaš, Džek. Moraš bar da pokušaš."
<BR>&nbsp;&nbsp;&nbsp;&nbsp;&nbsp;"Henri-eta je lažnjak i njegova predstava vas ne bi zanimala, verujte mi", ozbiljno reče Harold.
<BR>&nbsp;&nbsp;&nbsp;&nbsp;&nbsp;Fini ga na trenutak pogleda, a zatim klimnu, prihvatajući njegove reči. On i Džek potrčaše da stanu u red za sledeću predstavu, red koji je brzo rastao. Priča se širila kao požar trave. Oni koji su propustili prvu predstavu, nisu hteli da propuste drugu. Iznenada se začuše poklici i pljesak; to je Henri-eta izišla iz šatre sa kutijom za novac i koturom karata ispod ruke.
<BR>&nbsp;&nbsp;&nbsp;&nbsp;&nbsp;Rouz odmahnu glavom buljeći u Finija. "Verujte mi na reč, to dete svakog minuta postaje sve čudnije."
<BR>&nbsp;&nbsp;&nbsp;&nbsp;&nbsp;Evelin takođe pogleda Finija, ali ona se nasmešila i razumela.
</P></TD></TR></TABLE>
<P class="next">
<A HREF=p9.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
