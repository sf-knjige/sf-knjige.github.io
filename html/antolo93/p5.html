<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>Džek Dan: 'ŠEMI' NASLEPO
<P>&nbsp;&nbsp;&nbsp;&nbsp;&nbsp;Pošto je završio izveštavanje o podmetnutom požaru i pljački u Via Roma u Napulju, Karl Pfajfer, čuveni reporter informativnih rubrika, više nije mogao da odoli snažnoj potrebi da se kocka. Telefonirao je Džoani Oter, jednoj od ono nekoliko prijatelja koje je imao, i nagovorio je da mu pravi društvo u Parizu.
<BR>&nbsp;&nbsp;&nbsp;&nbsp;&nbsp;U Francuskoj nije bilo protivzakonito kckanje u telesne organe.
<BR>&nbsp;&nbsp;&nbsp;&nbsp;&nbsp;Spuštali su se iz oblaka u providnom jajetu od plasticina, dok se Pariz otvarao pod njima, a u Parizu je kao dijamant svetlucalo zrnce koje je bilo Kazino Belkur.
<BR>&nbsp;&nbsp;&nbsp;&nbsp;&nbsp;Da nije bilo kupole od dimaksiona na Desnoj obali, Džoana ne bi uspela da razlikuje Pariz od predgrađa. Iznad starog grada izrastao je novi: rešetkasta konstrukcija novoga grada koji se stalno širio, obešena u vazduhu o podupirače iznad starog, imala je svoja vlastita sazvežđa i skrivala je od pogleda Hausmanove bulevare, prave kao strela, prastare arhitektonske spomenike, čak i crnu, prljavu i kiselu vodu Sene koja je stari grad delila nadvoje svojom krivuljom u obliku peščanog časovnika.
<BR>&nbsp;&nbsp;&nbsp;&nbsp;&nbsp;Njihov transpod spusti se na tlo, nalik na prljavu snežnu pahuljicu, i bešumno otvori, puštajući u sebe hladnjikavi noćni vazduh ispunjen ljutim smradom muljevite obale, pepela i zapušene kanalizacije. Džoana i Pfajfer požuriše preko rampe za iskrcavanje ka visokim hrastovim vratima kazina. Svuda unaokolo protezala se gola pustinja od betona i cigala, razrušene gradske četvrti, smradni slamovi na periferijama oko kupole, gde su živele Obrijane glave i Vrištači, bande koje su opstajale izvan života strogo kontrolisanih struktura velegradskog centra. Sada, pošto je Pfajfer stavio svoj dlan na kontrolni senzor, vrata se otvoriše i oni uđoše u sam kazino. Opasni spoljni svet ostao im je iza leđa, tamo napolju.
<BR>&nbsp;&nbsp;&nbsp;&nbsp;&nbsp;Dečak koji je Džoanu podsetio na dvonožnog (kad bi to bilo moguće) bedlington terijera, proveo ih je kroz dvorište. Govorio je engleski s britanskim naglaskom i svuda po glavi, licu i telu nosio transplantirane pramenove vunaste, plavičastobele dlake. Samo šake i genitalije bile su mu gole.
<BR>&nbsp;&nbsp;&nbsp;&nbsp;&nbsp;"Morao bi da se oslobodi najamništva", oštro reče Pfajfer, dok je u sebi potiskivao seksualnu želju.
<BR>&nbsp;&nbsp;&nbsp;&nbsp;&nbsp;"Pst!" ućutka ga Džoana, a dečak dobaci Pfajferu kratki, prezrivi pogled - u pariskoj kulturi plaćala se usluga, a ne osmeh.
<BR>&nbsp;&nbsp;&nbsp;&nbsp;&nbsp;Uveo ih je u jednostavno i strogo namešteno predvorje s foteljama, koje je bilo puno sveta ali ne i neudobno. Pod je bio od mermera; nekoliko pornografskih ikona bilo je smešteno po pažljivo isplaniranim nišama gde je čovek mogao da potraži samoću i utehu. Prostorija je podsetila Džoanu na kapelu, s arkadama, statuama i kamenom popločanim praznim prostorom u sredini. Iznad njih se uzdizala kupola iz koje je zračila obilata crvenkasta svetlost, zbog koje je čitav prostor ostavljao pre utisak visine nego širine.
<BR>&nbsp;&nbsp;&nbsp;&nbsp;&nbsp;Ali to je, uglavnom, bio holografski privid.
<BR>&nbsp;&nbsp;&nbsp;&nbsp;&nbsp;Rečeno im je da malo sačekaju, a potom ih je primio blagajnik, jedan pregojeni, proćelavi čovek, koji je sedeo za malim pisaćim stolom. Bio je odeven u plavu košulju bez okovratnika i kaftan iste boje, koji mu se zakopčavao preko širokih grudi, s crvenom maramom oko vrata. Bio je upadljivo, i neudobno, odeven u boje svoje firme.
<BR>&nbsp;&nbsp;&nbsp;&nbsp;&nbsp;"Dobro veče, monsieur Pfajfer i mademoiselle Oter. Zaista smo počašćeni što imamo tako uglednog gosta, ili goste, reklo bi se." Blagajnik ubaci dve kartice u konzolu kompjutera. "Vaše lične karte će vam biti vraćene na izlazu." Posle male pauze, zapita, "Da li monsieur Pfajfer želi da gospođicu kreditiramo njegovom karticom?" Blagajnik obori oči, praveći se da mu je neprijatno. Prosto rečeno, Džoana nije imala dovoljno novca na svom računu da bi joj dozvolili da učestvuje u prefinjenijim igrama.
<BR>&nbsp;&nbsp;&nbsp;&nbsp;&nbsp;"Naravno, naravno", odsutno reče Pfajfer. Osećao je krivicu i zabrinutost zato što ga je bila uzbudila želja za onim grotesknim dečakom.
<BR>&nbsp;&nbsp;&nbsp;&nbsp;&nbsp;"Dobro", kaza blagajnik, sklopivši ruke na pisaćem stolu, "bićemo vam na usluzi dokle god budete želeli da ostanete s nama." Pokaza na terijera i reče: "Džoni će vam biti vodič", ali Pfajfer učtivo odbi. Džoni ih uvede u centralnu salu, koja je bila sve samo ne tiha, i - pošto je namignuo Pfajferu - učtivo nestade.
<BR>&nbsp;&nbsp;&nbsp;&nbsp;&nbsp;Sala je bila pretrpana kao hodnik u metrou. Bila je ispunjena ljudima koji su ličili na ološ, propalice i uličare koji spavaju po tunelima metroa. Bila je savršena kopija ulične kockarnice, ali potpuno bezbedna. U krajnjoj liniji to je i bila ulična kockarnica, bar za Pfajfera, koji utonu u buku i gužvu puštajući da ga rulja ponese sa sobom, dok se oštrio za ona opasna uživanja na poslednjem spratu.
<BR>&nbsp;&nbsp;&nbsp;&nbsp;&nbsp;Starinski automati za kockanje, zvani jednoruki džekovi, šaputali su "čink-čink" kolutajući očima svojih kvadratnih ekrana i obećavajući glavni zgoditak, koji bi magnetnom čarolijom odmah bio prenet na bankovni račun dobitnika. Piskavi, neprirodni glasovi iz pojačala na kompjuterskim fliperima pored zida oglašavali su poslednja delenja u pokeru i ajncu. Simulirano probadanje nožem privuklo je samo nekoliko ravnodušnih pogleda. Tombstonske kabine bile su pune ljudskih prilika koje su prolazile kroz vlastitu Golgotu. Dobitnici pod šlemovima uključenim u zid bili su nagrađivani nastupima ekstaze, proizvedene električnim impulsima; gubitnici su se previjali od bolova, i posle udara koji je mrvio mozak još nedelju dana patili od migrene.
<BR>&nbsp;&nbsp;&nbsp;&nbsp;&nbsp;I, naravno, izanđali roboti kloparali su unaokolo noseći već tradicionalnu zbirku sredstava za osveženje koja se sastojala od droge, hrane i pića. Od svega toga odudarala je jedino savršeno odevena gejša, koja je hitro iščezla u jednim vratima u vidu elastičnog proreza na suprotnom zidu.
<BR>&nbsp;&nbsp;&nbsp;&nbsp;&nbsp;"Hoćeš li da igramo na jednorukim razbojnicima?" upita Džoana, boreći se s rastućom klaustrofobijom, želeći samo da pobegne u neki miran kutak; međutim, bila je rešena da pokuša da spreči Pfajfera da se popne na gornje spratove. Ipak, igrom ironije - jer sve njene emocije kao da su istovremeno bile i jin i jang - želela je da on prokocka svoje organe. Znala je da će osetiti uzbuđenje puno kajanja ako on bude izgubio srce. Povuče za ručicu jednog automata; on će pročitati otiske njenih prstiju i kožna isparenja i dodaće ili oduzeti odgovarajuću sumu na Pfajferov račun ili s njega. Oči se zakolutaše, nešto škljocnu, i stotinu međunarodnih kreditnih dolara bilo je izgubljeno. "Kako došlo tako i otišlo. Ovo je ipak najbezopasniji način da se izgubi. Ali ti nisi došao ovamo da budeš van opasnosti, je li tako?" podrugljivo reče Džoana.
<BR>&nbsp;&nbsp;&nbsp;&nbsp;&nbsp;"Možeš ostati ovde dole, ako želiš", reče Pfajfer, osvrćući se po sobi da nađe izlaz, i primeti da su irisna vrata poređana na svakih nekoliko metara duž njemu najbližeg zida s leve strane. Kazino sigurno zauzima ceo prokleti blok, pomisli. "Kako ću, do vraga, izići odavde?"
<BR>&nbsp;&nbsp;&nbsp;&nbsp;&nbsp;Pre nego što je Džoana stigla da odgovori, iskrsnu Džoni, kao da se odjednom tu stvorio niotkuda, i reče: "Monsieur Pfajfer može da uđe u jedan od liftova, ili, ako želi da razgleda našu palatu, može da se popne stepeništem u nebo." Nasmeši se, pokazujući lepe, jednake zube, i napravi kniks ispred Pfajfera, koji pocrvene. Taj mali dobro ume da prepozna svoju mušteriju, kiselo pomisli Džoana.
<BR>&nbsp;&nbsp;&nbsp;&nbsp;&nbsp;Jesam li ljubomorna? - upita se. Bilo joj je stalo do Pfajfera, ali nije ga volela - bar mislila da ga ne voli.
<BR>&nbsp;&nbsp;&nbsp;&nbsp;&nbsp;"Želite li da Vas pratim?" upita Džoni Pfajfera, uopšte ne obraćajući pažnju na Džoanu.
<BR>&nbsp;&nbsp;&nbsp;&nbsp;&nbsp;"Ne", reče Pfajfer. "A sada idite, molim Vas."
<BR>&nbsp;&nbsp;&nbsp;&nbsp;&nbsp;"Pa, za šta si se odlučio?" upita Džoana. "Lift će biti najbrži, za tren oka će te odneti u sobu za organe."
<BR>&nbsp;&nbsp;&nbsp;&nbsp;&nbsp;"Idemo stepeništem", reče Pfajfer, dok su mu se na obrazima i dalje videli tragovi rumenila. Ali nije smeo ni da pomene kosmatog dečaka. "Isuse, svaki put kad trepnem, stepenište kao da nestane."
<BR>&nbsp;&nbsp;&nbsp;&nbsp;&nbsp;"Ja ću te povesti", reče Džoana, uzimajući ga pod ruku.
<BR>&nbsp;&nbsp;&nbsp;&nbsp;&nbsp;"Tačno ono što treba", smešeći se reče Pfajfer, uklonivši tako jednu malu ogradu između njih.
<BR>&nbsp;&nbsp;&nbsp;&nbsp;&nbsp;"Zar te nije već prošlo? Nije valjda da ćeš zaista prokockati svoju utrobu?"
<BR>&nbsp;&nbsp;&nbsp;&nbsp;&nbsp;"Došao sam da nešto uradim, i neću odustati."
<BR>&nbsp;&nbsp;&nbsp;&nbsp;&nbsp;Stepenište je bilo prazno i, poput nekog predmeta iz Alisine zemlje čuda, izgledalo je da nestaje kad mu priđu. "Jeftini štosovi", reče Pfajfer.
<BR>&nbsp;&nbsp;&nbsp;&nbsp;&nbsp;"Zašto si se tako zainatio?" upita Džoana. "Ako izgubiš, kao što će se najverovatnije i dogoditi, nećeš više nikada imati mira. U svako doba mogu da zatraže tvoje srce, ili jetru, ili..."
<BR>&nbsp;&nbsp;&nbsp;&nbsp;&nbsp;"Ako se to dogodi, moći ću uvek da se iskupim." Pfajfer pocrvene, ali to nije bilo zbog ovog razgovora sa Džoanom, na koji jedva da je obraćao pažnju; još je mislio na kosmatog dečaka.
<BR>&nbsp;&nbsp;&nbsp;&nbsp;&nbsp;"Kada bi mislio da možeš da se iskupiš, to ne bi bilo više kockanje. Pričaš koješta."
<BR>&nbsp;&nbsp;&nbsp;&nbsp;&nbsp;"Onda ću uzeti veštačke."
<BR>&nbsp;&nbsp;&nbsp;&nbsp;&nbsp;"To će biti još jedan rizik, imajući u vidi ograničenje broja transplantacija - i to zahvaljujući tvojim desničarskim prijateljima koji su na vlasti."
<BR>&nbsp;&nbsp;&nbsp;&nbsp;&nbsp;Pfajfer nije zagrizao udicu. "Priznajem da sam poražen", reče. Opet pomisli na gole, glatke genitalije kosmatog dečaka. A s tom mišlju, javi se i pomisao na smrt.
<BR>&nbsp;&nbsp;&nbsp;&nbsp;&nbsp;Na sledećem spratu bilo je manje sveta i glasovi su bili prigušeniji. Na podu se moglo videti samo nekoliko elektronskih hazardnih igara. Čovek obučen u lekarski beli mantil prođe pored njih, što je pokazivalo da se upravo igraju igre sakaćenja. Na svakom spratu ulozi su postajali sve veći; gubila su se bogatstva, ljudi bivali unakaženi ili osiromašeni, ali - za razliku od najvišeg sprata, gde su se igrale opasne igre drukčije od kockanja u organe - bar niko nije gubio život. Možda bi ponekom, posle isuviše mnogo sakaćenja, bilo potrebno da se podvrgne plastičnoj operaciji na licu ili telu, ali dozvola za te operacije se lako dobijala od vlasti, iako je čovek morao da ima veoma mnogo novaca da bi obezbedio veštog hirurga.
<BR>&nbsp;&nbsp;&nbsp;&nbsp;&nbsp;Na svakom sledećem spratu prostitutke iz kuće, i muške i ženske, postajale su sve egzotičnije, erotičnije, grotesknije i mnogobrojnije. Bilo je ljudi-ptica, s perjem kao u petla ili flaminga, specijalno obojene dece s prevelikim transplantiranim muškim ili ženskim genitalijama, mašina koje su tiho izgovarale ljubavne reči i pokazivale meke, mesnate organe, ljudi s amputiranim udovima i bogalja od rođenja, raznih kraljeva i kraljica droge, prirodnih androgina i mutanata, kiborga, i uz to i jedna interesantna, škakljiva garnitura imbecila, dobijenih pomoću genetičkog inženjeringa.
<BR>&nbsp;&nbsp;&nbsp;&nbsp;&nbsp;Ali niko nije toliko uzbudio Pfajfera kao onaj smešni, kosmati dečko. Pitao se, u stvari, da li dečak i dalje ide za njima.
<BR>&nbsp;&nbsp;&nbsp;&nbsp;&nbsp;"Hajde brže, Džoana", nestrpljivo reče, "neću više da se zamajavam ovde dole."
<BR>&nbsp;&nbsp;&nbsp;&nbsp;&nbsp;"Mislila sam da iskusni kockari najviše uživaju u iščekivanju igre", reče Džoana.
<BR>&nbsp;&nbsp;&nbsp;&nbsp;&nbsp;"Ja ne", reče Pfajfer, praveći se da nije primetio njenu žaoku. "Ja hoću da što pre završim." Rekavši to, iziđe.
<BR>&nbsp;&nbsp;&nbsp;&nbsp;&nbsp;Zašto onda uopšte i počinješ? - zapita u sebi Džoana, prebacujući samoj sebi što je dozvolila da je Pfajfer nagovori da dođe. Ja mu nisam potrebna. Proklet bio, pomisli, ne obraćajući pažnju na suvonjavog, sedog čoveka i šarenog, psetolikog imbecila, koji su pored nje obavljali polni akt stojeći.
<BR>&nbsp;&nbsp;&nbsp;&nbsp;&nbsp;Uđe u lift koji je vodio na najviši sprat da se pridruži Pfajferu.
<BR>
<BR>&nbsp;&nbsp;&nbsp;&nbsp;&nbsp;Bilo je to kao da je ušla u foaje lepo nameštene kuće. Visoki zidovi bili su pokriveni štuko malterom, a pod je bio od parketa. Mali indijski tepih uredno je bio položen ispred pisaćeg stola, iza kojeg je blistao od ljubaznosti čovek pedesetih godina, odeven u kaftan i košulju bez okovratnika.
<BR>&nbsp;&nbsp;&nbsp;&nbsp;&nbsp;Imao je široko lice, spljošten nos, ali uskih nozdrva, i blizu primaknute oči, zaklonjene nakostrešenim, smeđim obrvama, a i kosa bi mu bila te boje - da ju je imao.
<BR>&nbsp;&nbsp;&nbsp;&nbsp;&nbsp;U stvari, soba je bila sasvim mala, što je tepih činilo većim, a čoveka autoritativnijim.
<BR>&nbsp;&nbsp;&nbsp;&nbsp;&nbsp;"Želite li da gledate ili da učestvujete, monsieur Pfajfer?" upita on, i izgledalo je da se, govoreći, podigao za nekoliko centimetara iznad stolice.
<BR>&nbsp;&nbsp;&nbsp;&nbsp;&nbsp;"Želim da igram", reče Pfajfer, stajući na tepih kao da treba da zauzme određeni položaj pa da tepih poleti.
<BR>&nbsp;&nbsp;&nbsp;&nbsp;&nbsp;"A da li Vaša prijateljica želi da posmatra?" upita čovek, dok je Džoana prelazila preko sobe da stane pored Pfajfera. "Ili ćete dozvoliti da miz Oter bude telepatski povezana sa Vama." Nije dizao glas na kraju pitanja.
<BR>&nbsp;&nbsp;&nbsp;&nbsp;&nbsp;"Kako, molim?"
<BR>&nbsp;&nbsp;&nbsp;&nbsp;&nbsp;"Psihoveza, gospodine. Pomoću psihoprovodnika", glas mu dobi strpljiv i pokroviteljski prizvuk.
<BR>&nbsp;&nbsp;&nbsp;&nbsp;&nbsp;"Znam ja šta je to, i ne želim je", odbrusi Pfajfer i odmaknu se od Džoane. Ali uzajamno povezivanje mozgova bilo je upravo ono čemu se Džoana nadala.
<BR>&nbsp;&nbsp;&nbsp;&nbsp;&nbsp;"Ma 'ajde", reče Džoana. "Pusti me kod tebe."
<BR>&nbsp;&nbsp;&nbsp;&nbsp;&nbsp;"Je l' ti to zaista misliš?" upita on, okrenuvši joj se. Uhvaćena njegovim prodornim pogledom, ona zaneme i samo klimnu. "Onda izvini. Ja nisam prozor kroz koji možeš da gledaš."
<BR>&nbsp;&nbsp;&nbsp;&nbsp;&nbsp;To je žacnu, i ona mu uzvrati, "Jesi li to ikada činio sa svojom ženom?" Istoga časa požali što je to rekla.
<BR>&nbsp;&nbsp;&nbsp;&nbsp;&nbsp;Čovek za pisaćim stolom se učtivo nakašlja. "Oprostite, monsieur, ali da li Vam je poznato da se u ovim sobama igra isključivo u organe?"
<BR>&nbsp;&nbsp;&nbsp;&nbsp;&nbsp;"Da, zato sam i došao kod Vas."
<BR>&nbsp;&nbsp;&nbsp;&nbsp;&nbsp;"Onda Vam možda nije poznato da se na ovom spratu sve igre vode pomoću psihoprovodnika."
<BR>&nbsp;&nbsp;&nbsp;&nbsp;&nbsp;Pfajfer, u nedoumici, reče: "Možda bi onda bolje bilo da mi ipak objasnite."
<BR>&nbsp;&nbsp;&nbsp;&nbsp;&nbsp;"Naravno, naravno", reče čovek, blistajući od ljubaznosti, kao da je upravo dobio bitku ili bogatstvo. "Naravno, ima mnogo načina za igru, i ako želite mogu Vam dati adresu prijatne kuće, tu blizu, gde možete igrati fer i bezbedno bez povezivanja mozgova. Da li da Vam tamo rezervišem jedan sto?"
<BR>&nbsp;&nbsp;&nbsp;&nbsp;&nbsp;"Nemojte, za sada", reče Pfajfer, oslanjajući se obema stisnutim pesnicama o glatku ploču pisaćeg stola u stilu Luja XVI.
<BR>&nbsp;&nbsp;&nbsp;&nbsp;&nbsp;Cvetne šare na tepihu kao da su mu progutale stopala, i Džoana pomisli da je to optička varka, taj efekat da je uhvaćen u zamku ispred stola jednog od šefova kockarnice. Osetila je potrebu da zgrabi Pfajfera i izvede ga iz tog zagušljivog mesta.
<BR>&nbsp;&nbsp;&nbsp;&nbsp;&nbsp;Umesto da to uradi, ona mu priđe. Možda će bar malo da popusti i da dozvoli da mu se uvuče u mozak.
<BR>&nbsp;&nbsp;&nbsp;&nbsp;&nbsp;"Međutim, jedno od pravila koja vladaju u našoj kući", reče čovek za pisaćim stolom, "jeste da Vi i Vaš protivnik ili protivnici morate biti i fizički prisutni u istoj sobi."
<BR>&nbsp;&nbsp;&nbsp;&nbsp;&nbsp;"A zašto?" upita Džoana, osećajući kako se Pfajfer mrgodi na nju zato što upada u razgovor.
<BR>&nbsp;&nbsp;&nbsp;&nbsp;&nbsp;"Znate", reče on, "nama se to, doduše, nikada nije dogodilo, ali u transakcijama na daljinu može doći do varanja u igri. Dešavalo se da neko izgubi organe na taj nepošten način. Zato mi ne rizikujemo. Uopšte." Dok je govorio, posmatrao je Pfajfera, neskriveno ga odmeravajući, čekajući da vidi njegovu reakciju. Ali Pfajfer se već pribrao, i Džoana je znala da je doneo odluku.
<BR>&nbsp;&nbsp;&nbsp;&nbsp;&nbsp;"Zašto se mora igrati s psihoprovodnicima?" upita Pfajfer.
<BR>&nbsp;&nbsp;&nbsp;&nbsp;&nbsp;"Tako se kod nas igra", reče šef. Potom, posle jedne neprijatne pauze, nastavi, "Mi imamo svoje vlastite igre i pravila. I naše igre su, mislim, najzanimljivije. Trudimo se da budu i najobezbeđenije, kako bi zaštitili interese svih učesnika."
<BR>&nbsp;&nbsp;&nbsp;&nbsp;&nbsp;"Šta hoćete time da kažete?"
<BR>&nbsp;&nbsp;&nbsp;&nbsp;&nbsp;"Kuća... mi... ćemo Vas posmatrati. Naš krupije će biti telepatski uključen, ali, uveravam Vas, nećete ni najmanje osetiti njegovo prisustvo. Ako nešto ne bude kako treba, ili se učini da neće biti kako treba, tada pffft - mi se umešamo. Razume se, ne možemo Vam ništa obećati, i bilo je već slučajeva da..."
<BR>&nbsp;&nbsp;&nbsp;&nbsp;&nbsp;"Ali ako nešto ne bude kako treba, to će biti baš zbog te moždane veze."
<BR>&nbsp;&nbsp;&nbsp;&nbsp;&nbsp;"Možda ovo ipak nije igra za Vas, gospodine."
<BR>&nbsp;&nbsp;&nbsp;&nbsp;&nbsp;"Mora da već raspolažete s toliko intimnih podataka o svakome ko je kod Vas igrao da biste mogli knjigu o tome da napišete", reče Pfajfer.
<BR>&nbsp;&nbsp;&nbsp;&nbsp;&nbsp;"Moždana veza uopšte ne radi na taj način. A osim toga, nas ugovor obavezuje da štitimo svoje klijente."
<BR>&nbsp;&nbsp;&nbsp;&nbsp;&nbsp;"I sebe."
<BR>&nbsp;&nbsp;&nbsp;&nbsp;&nbsp;"Svakako." Šef kazina je počinjao da gubi strpljenje.
<BR>&nbsp;&nbsp;&nbsp;&nbsp;&nbsp;"Ako oba igrača mogu da čitaju misli jedan drugome", reče Pfajfer šefu, "onda, u svari, vide i protivnikove karte."
<BR>&nbsp;&nbsp;&nbsp;&nbsp;&nbsp;"Aha, shvatili ste, monsieur." Napetost između Pfajfera i šefa kao da je počela da popušta. "I, zaista", nastavi šef, "mi ovde imamo izmenjenu verziju igre chemin de fer, koju zovemo 'šemi' naslepo. Sve karte se stavljaju na sto okrenute poleđinom naviše. To je igra vladanja sobom (i, naravno, igra na sreću), jer Vi morate potpuno izbrisati iz uma izvesne misli, dok, istovremeno, pokušavate da navedete svog protivnika da Vam u mislima pokaže svoje karte. I zato ćete biti u povoljnoj situaciji ako dozvolite da se Vaša prijateljica poveže s Vama."
<BR>&nbsp;&nbsp;&nbsp;&nbsp;&nbsp;Pfajfer baci pogled na Džoanu i reče: "Molim Vas, objasnite mi."
<BR>&nbsp;&nbsp;&nbsp;&nbsp;&nbsp;"Vrlo jednostavno, dok Vi igrate, Vaša prijateljica može da Vam pomogne i vlastitim mislima zakloni Vaše od protivnika", reče šef. "Ali za to Vam je ipak potrebno malo vežbe. Možda bi bilo najbolje da isprobate priključivanje u nekoj od naših prostorija, gde ulozi nisu tako visoki." Šef obori pogled, kao u znak poštovanja a, u stvari, gledao je na CeeR ekran terminala ugrađenog u antikni sto.
<BR>&nbsp;&nbsp;&nbsp;&nbsp;&nbsp;Džoan vide kako se Pfajferove nozdrve raširiše. Jadni kučkin sin se upecao, pomisli. "Hajde, Karl, idemo odavde."
<BR>&nbsp;&nbsp;&nbsp;&nbsp;&nbsp;"Možda bi trebalo da poslušate gospođicu Oter", reče šef, ali mora da je već znao da je pridobio Pfajfera.
<BR>&nbsp;&nbsp;&nbsp;&nbsp;&nbsp;"Hoću da igram 'šemi' naslepo", reče Pfajfer, okrećući se Džoani i besno je gledajući. Ona zadrža dah: ako izgubi, bila je sigurna da će udesiti tako da i Džoana nešto izgubi.
<BR>&nbsp;&nbsp;&nbsp;&nbsp;&nbsp;"Upravo imam igru devetorice, devet igrača i devet pomagača. Ali moraćete da sačekate da se uprazni mesto. Biće prilično skupo, jer igrači su već umorni i zahtevaće da dobiju unapred nekoliko Vaših poena, preko onoga što kazino uzima za sebe."
<BR>&nbsp;&nbsp;&nbsp;&nbsp;&nbsp;"Koliko ću morati da čekam?"
<BR>&nbsp;&nbsp;&nbsp;&nbsp;&nbsp;Šef slegnu ramenima i reče, "Imam još jednog čoveka koji već čeka ispred Vas. On će biti voljan da igra udvoje. Predlažem Vam da igrate s njim, radije nego da čekate. On je amater, kao i Vi, ali njegova žena, koja će biti u vezi s njim, nije. Naravno, ako ipak želite da sačekate da drugi..."
<BR>&nbsp;&nbsp;&nbsp;&nbsp;&nbsp;Pfajfer prihvati, i dok su on i Džoana stavljali svoje otiske na razne formulare, šef im objasni da neće biti ograničenja na ugovoru koji sve strane budu potpisale, i da će ga priznati čak i one vlade koje u svojim zemljama ne odobravaju tu vrstu kocke.
<BR>&nbsp;&nbsp;&nbsp;&nbsp;&nbsp;Zatim se, kao prikaza, pojavi kosmati dečak da ih odvede u sobu gde će malo vežbati i moći bolje da se upoznaju.
<BR>&nbsp;&nbsp;&nbsp;&nbsp;&nbsp;Dečakov ud je bio malo nabrekao, i Pfajfer se tek sada uplaši. Iznenada se seti svoje majke i obavezne službe s povezivanjem mozga pri njenom ukopu. Sav se naježi pri sećanju na njene poslednje skaredne misli...
<BR>
<BR>&nbsp;&nbsp;&nbsp;&nbsp;&nbsp;Kosmati dečak odvede Džoanu i Pfajfera u igračnicu, koja je mirisala na nauljena drvo, začine, klasičan duvan i parfem. Na zidovima nije bilo ni holografija ni bilo kakvih ukrasa. Izuzev stola za kockanje presvučenog filcom, karata, debelog tepiha od čiste vune, kompjuterskih konzola i kape nad kaminom sve u sobi bilo je od skupocenog drveta: hrasta, bresta, kedra, tikovog drveta, oraha, mahagonija, sekvoje, abonosa. Duguljasti, poluovalni kockarski sto, koji je na polovini bio presečen pokretnom pregradom, bio je od atlasnog drveta, kao i dve ljupke ali neudobne stolice s visokim naslonima, postavljene jedna do druge. Na stolu ispred njih nalazio se po jedan šlem spojen s psihoprovodnikom, svaki uvijen u srebrnastu masku.
<BR>&nbsp;&nbsp;&nbsp;&nbsp;&nbsp;"Zovemo ih pokeraška lica", reče dečak Pfajferu, stavljajući jednu od tih kaciga na Džoaninu glavu. Objasni kako funkcioniše psihoprovodnik i opet zapita Pfajfera da li želi da on ostane.
<BR>&nbsp;&nbsp;&nbsp;&nbsp;&nbsp;"Zašto bih želeo da ostaneš?" upita Pfajfer, ali polna želja između njih dvojice jasno se videla.
<BR>&nbsp;&nbsp;&nbsp;&nbsp;&nbsp;"Ja sam posvećen u sve tajne igara na sreću. Mogu da Vam preusmerim misli - bez psihoprovodnika." Baci pogled na Džoanu i nasmeši se.
<BR>&nbsp;&nbsp;&nbsp;&nbsp;&nbsp;"Stavi mi taj mehanizam na glavu i izađi, molim te", reče Pfajfer.
<BR>&nbsp;&nbsp;&nbsp;&nbsp;&nbsp;"Želite li da se vratim kada budete završili?"
<BR>&nbsp;&nbsp;&nbsp;&nbsp;&nbsp;"Ako hoćeš", kruto odgovori Pfajfer, i Džoana vide da mu je neprijatno. Postigla je jednu malu pobedu a da nije ni reč rekla.
<BR>&nbsp;&nbsp;&nbsp;&nbsp;&nbsp;Dečak namesti šlem na Pfajferovu glavu, potpuno bez potrebe podešavao ga je još neko vreme, a zatim, oklevajući, iziđe.
<BR>&nbsp;&nbsp;&nbsp;&nbsp;&nbsp;"Uopšte nisam siguran da ovo želim", klonulo je gunđao Pfajfer.
<BR>&nbsp;&nbsp;&nbsp;&nbsp;&nbsp;"Pa", reče Džoana, "možemo bez teškoća otkazati igru. Naše prvo povezivanje je samo radi vežbe..."
<BR>&nbsp;&nbsp;&nbsp;&nbsp;&nbsp;"Nisam mislio da ne želim igru. Mislio sam na psihovezu."
<BR>&nbsp;&nbsp;&nbsp;&nbsp;&nbsp;Džoana oćuta. Dođavola, pomisli, trebalo je da gledam u stranu kada mu se udvarala ona kosmata domaća životinja.
<BR>&nbsp;&nbsp;&nbsp;&nbsp;&nbsp;"Lud sam što sam pristao na to, pre svega."
<BR>&nbsp;&nbsp;&nbsp;&nbsp;&nbsp;"Da odem?" zapita Džoana. "Ti si mene nagovarao da dođem, seti se." Ustade, ali nije dobro procenila dužinu gajtana između šlema i konzole kompjutera, tako da joj on povuče šlem na lice, gužvajući srebrnastu masku.
<BR>&nbsp;&nbsp;&nbsp;&nbsp;&nbsp;"Mislim da si nervozna kao i ja", umirujuće reče Pfajfer.
<BR>&nbsp;&nbsp;&nbsp;&nbsp;&nbsp;"Uspostavi psihovezu odmah ili da idemo odavde", Džoana je odjednom postala besna i osujećena. Uradi to, pomisli, i prvi put nije više bila pasivna. Svakako ne pasivna. Proklet bio i on i njegov kosmati dečak! Zgrabi drveni prekidač na gajtanu kojim su se uključivala oba psihoprovodnika, i istog časa oseti da je gurnuta u neku vrtoglavu svetlost. Okruživala ju je sa svih strana kao da može da vidi u svim pravcima. Ali to je ona samo gledala kroz Pfajferove oči. Videla je samu sebe, malu, čak i u njegovim očima, malu.
<BR>&nbsp;&nbsp;&nbsp;&nbsp;&nbsp;Posle prvog šoka ona shvati da svetlost nije bila jaka; naprotiv, bila je blaga i difuzna.
<BR>&nbsp;&nbsp;&nbsp;&nbsp;&nbsp;Ali to nije bila nikakva veza: Pfajfer je pokušavao da svoj um zatvori pred njom. Pojavio se pred njom kao savršena, glatka, ogromna lopta. Polako je rotirala, mrka, siva planeta, zatvorena za nju, zauvek zatvorena...
<BR>&nbsp;&nbsp;&nbsp;&nbsp;&nbsp;"Je li ti sada srce na mestu?" pitao je Pfajfer, kao da se nalazi negde duboko u unutrašnjosti lopte. Bila je tako glatka, bez ijednog nabora ili šava. Zaista mu nisam potrebna, pomisli ona, i oseti kao da leti iznad površine njegovog zatvorenog uma, krilato biće koje je tražilo ma kakav otvor, ma kakvu grešku u njegovom odbrambenom sistemu. "Je li ti sada jasno", reče Pfajfer, uživajući u zamišljenoj pobedi. "Nisi mi potrebna." Reči dođoše upletene u prizor oluje koja se ljutito stade valjati preko planete.
<BR>&nbsp;&nbsp;&nbsp;&nbsp;&nbsp;Obuzeta iznenadnom panikom, ona mu oblete oko uma kao insekt koji leti u krug oko izvora svetlosti. Tražila je ma kakav ožiljak ili pukotinu, ma kakvu anomaliju na toj glatkoj površini. Bez njene pomoći on će prokockati svoje telo, znala je, ukoliko ona ne uspe da se probije kroz njegov odbrambeni pojas i dokaže mu koliko je zaista ranjiv.
<BR>&nbsp;&nbsp;&nbsp;&nbsp;&nbsp;"Tako, dakle, nisi mogao da odoliš kosmatom dečaku, a?" zapita Džoana, dok su joj misli bile kao glatke ajkule koje plivaju kroz ledenu vodu. "Da li te on podseća na tebe samog, ili te ja podsećam na tvoju majku?"
<BR>&nbsp;&nbsp;&nbsp;&nbsp;&nbsp;Njegov bes i očajanje ukazaše se kao protuberance na Sunčevoj površini. Na tom mestu ostade otvor na glatkoj, zaštitničkoj Pfajferovoj lopti. Pukotina na moždanom jajetu.
<BR>&nbsp;&nbsp;&nbsp;&nbsp;&nbsp;Džoana zaroni u pukotinu i nađe se u Pfajferovoj unutrašnjosti - ne više u spoljašnjem svetu njegovih čula u kome je mogao da rečima iskaže misao, vidi nečije lice, već mračnim, preistorijskim dubinama u kojima je sanjao, stvarao pojmove, gde je tonuo u svoja sećanja i opet izlazio, gde su boravila slepa stvorenja njegove duše.
<BR>&nbsp;&nbsp;&nbsp;&nbsp;&nbsp;Bilo je to klizanje, glatko uranjanje, kao da se neko uvukao u samog sebe, i Džoana je klizila, kao po ledu. Obrela se u mračnom svetu grotesknih i geometrijskih oblika, arktičkom svetu ogromnih ledenih bregova koji su plutali po moru bez dna.
<BR>&nbsp;&nbsp;&nbsp;&nbsp;&nbsp;I u magnovenju, ona oseti Pfajferov neizmerni strah od spoljnjeg sveta.
<BR>&nbsp;&nbsp;&nbsp;&nbsp;&nbsp;"Umojebu!" vrisnu Pfajfer, projektujući ovu reč u stotinu skarednih, odvratnih slika; a onda razbi Džoanin odbrambeni sistem i ulete u najdublje kutke njenoga uma. Pronađe joj slabe tačke i uze sve što je mogao.
<BR>&nbsp;&nbsp;&nbsp;&nbsp;&nbsp;Sve se to odigralo pre nego što je psihoveza bila prekinuta. Pre nego što je prava igra započela. Kao da se ništa nije dogodilo.
<BR>
<BR>&nbsp;&nbsp;&nbsp;&nbsp;&nbsp;Muškarac i žena, noseći istovetne maske sa šlemovima, sedeli su preko puta Džoane i Pfajfera. Pregradni zid bio je odgurnut u stranu, otkrivajući ovalni oblik stola za kockanje, i drvetom obložena soba postala je dva puta veća. Delilac karata i krupije sedoše, jedan u vrh i drugi u dno stola, između dva igrača. Delilac karata bio je mlad čovek, s napetim, okruglastim licem i ravnom, crnom kosom, potkresanom iznad ramena; najverovatnije je bio na obuci da postene krupije.
<BR>&nbsp;&nbsp;&nbsp;&nbsp;&nbsp;Krupijeovo lice bilo je skriveno iza crne kacige; on će biti sve vreme uključen u igru. Objasnio im je pravila, aktivirao psihoprovodnike, i igra započe. Džoana i Pfajfer su opet bili uključeni u uzajamnu vezu, ali za sada još nije bilo veze između njih i muškarca i žene koji su sedeli preko puta.
<BR>&nbsp;&nbsp;&nbsp;&nbsp;&nbsp;Pfajfer odagna sve misli, baš kao da se nalazi ispred lasera ili da daje intervju. Naučio je da prikriva misli jer je, nekako, oduvek imao osećanje da se mogu videti, naročito od strane onih koji su želeli da mu naškode u politici, ili na poslu.
<BR>&nbsp;&nbsp;&nbsp;&nbsp;&nbsp;Bele misli, zvao ih je, jer bile su slične belom šumu.
<BR>&nbsp;&nbsp;&nbsp;&nbsp;&nbsp;Pfajfer je mogao da oseti kako Džoana kruži oko njega poput vetra. Iako nije mogao da prikrije sve misli, mogao je sebe da sakrije od nje. Mogao je da je iskoristi, kao što je i ona mogla da iskoristi njega... već ga je iskoristila. Postigli su sporazum putem obostrane ucene. Dok su bili u vezi, da bi vežbali, Džoana je uspela nekako da se probije u Pfajferov um; zaprepašćen i šokiran, on ju je napao.
<BR>&nbsp;&nbsp;&nbsp;&nbsp;&nbsp;I sada su se bolje poznavali.
<BR>&nbsp;&nbsp;&nbsp;&nbsp;&nbsp;Izgradili su prostu strukturu simbola: on je bio svet, savršena lopta i bez i najmanjeg nedostatka, koju je Bog stvorio vlastitim rukama, svet jak i božanstven, kao misao; a ona je bila njegova atmosfera. Sadržavala je sve elemente koji nisu mogli opstati na njegovoj glatkoj površini. Bila je zaštitni omotač njegovog sveta.
<BR>&nbsp;&nbsp;&nbsp;&nbsp;&nbsp;Izgradili su i mnemoničke sisteme u koje su mogli da se skriju, ali su i dalje bili ranjivi jedno pred drugim. Pfajfer je nagađao da će Džoana ostati pasivna - na kraju krajeva, takva je oduvek bila. Imala je takođe dobro razvijenu savest liberala- mistika, i bila je zaljubljena u njega. To je video - ili bar mislio da je video.
<BR>&nbsp;&nbsp;&nbsp;&nbsp;&nbsp;Ona ga neće izložiti opasnosti.
<BR>&nbsp;&nbsp;&nbsp;&nbsp;&nbsp;Pfajfer čestita samom sebi što je sačuvao prisustvo duha, i to ga učini još hladnokrvnijim. Možda je to bilo zbog Džoaninog prisustva. Možda zbog mnemoničke zaštite. Ali možda i nije. On je imao snažnu volju, i ovo je bio samo još jedan izazov. Uspeo je sve druge do sada da preživi, reče samom sebi.
<BR>&nbsp;&nbsp;&nbsp;&nbsp;&nbsp;Džoana stade da pada na njega u obliku kiše, skrećući mu pažnju na svoje prisustvo i vežbali su malo da razgovaraju koristeći kao zaštitu geometrijske slike - bukvalno je to bio pljusak geometrijskih slika.
<BR>&nbsp;&nbsp;&nbsp;&nbsp;&nbsp;Kada je krupije otvorio psihoprovodnike svih učesnika u igri Džoana i Pfajfer su bili spremni.
<BR>&nbsp;&nbsp;&nbsp;&nbsp;&nbsp;Ali nisu bili spremni da vide vlastite dvojnike kako ih gledaju preko stola. Dvojnici, naravno, nisu nosili šlemove.
<BR>
<BR>&nbsp;&nbsp;&nbsp;&nbsp;&nbsp;"Prvo ćemo, mesdames i messieurs, da vidimo ko će birati boju", reče delilac karata koji nije bio uključen u psihoprovodnik. Misli krupijea bile su samo u obliku neutralnog prisustva. "Za svaki organ uložen u igru, igraće se po tri igre, svaka po tri delenja", nastavi delilac. "U slučaju da jedan od igrača dobije dva puta uzastopce, treće delenje neće se igrati." Glas mu je delovao kao nametanje: bio je oštar i hladan i dopirao je odnekud spolja, gde je sve delovalo hladno i odbojno.
<BR>&nbsp;&nbsp;&nbsp;&nbsp;&nbsp;"Otkud oni znaju kako mi izgledamo?" zapita se Pfajfer potresen halucinacijom koju su stvorili njegovi protivnici.
<BR>&nbsp;&nbsp;&nbsp;&nbsp;&nbsp;Ali pre nego što je Džoana stigla da odgovori, on sam dade sebi odgovor: "Mora biti da umeju da uhvate subliminalne opažaje."
<BR>&nbsp;&nbsp;&nbsp;&nbsp;&nbsp;"Naše predstave o samima sebi", reče Džoana. Dvojnici postadoše grubi i ružni, kao da da ih je oštetio zub vremena. A Džoanina dvojnica postajala je sve manja i beznačajnija.
<BR>&nbsp;&nbsp;&nbsp;&nbsp;&nbsp;"Ako se ne budemo pokrili, nemamo nikakvih izgleda."
<BR>&nbsp;&nbsp;&nbsp;&nbsp;&nbsp;"Ne možeš sve da pokriješ, ali ne mogu ni oni", reče Džoana. "To deluje u oba pravca. Primetila je pukotinu na inače savršenoj lopti ispod sebe, i postala je crna magla, mijazam, zaštitni prekrivač. Pfajfer je bio uplašen, dakle ranjiv. Ali morala je da mu prizna da se bar nije sakrio od nje. Dosta za početak...
<BR>&nbsp;&nbsp;&nbsp;&nbsp;&nbsp;"Jesi li uspela da uhvatiš nešto od njih, sliku, bilo šta?" zapita Pfajfer.
<BR>&nbsp;&nbsp;&nbsp;&nbsp;&nbsp;"Bili smo isuviše zaokupljeni samima sobom. Sada ćemo sačekati i biti spremni za slučaj da im nešto promakne."
<BR>&nbsp;&nbsp;&nbsp;&nbsp;&nbsp;"Što će se desiti", reče Pfajfer, iznenada osetivši kao mu se vraća samouverenost.
<BR>&nbsp;&nbsp;&nbsp;&nbsp;&nbsp;Duboko iz svog unutrašnjeg, simbolizovanog sveta, Džoana i Pfajfer su gledali u spoljni svet gde se nalazio krupije, filcom prekriveni sto, karte, zidovi obloženi drvetom i maskirana stvorenja. Ta soba je bila samo pozornica na kojoj se igrala drama misli i slika.
<BR>&nbsp;&nbsp;&nbsp;&nbsp;&nbsp;Pfajferu je bilo dobro poznato to osećanje da gleda dva sveta, dva nivoa, spoljni i unutrašnji. Često se budio iz noćnih mora da bi se obreo u svojoj dnevnoj sobi ili u biblioteci. Znao je da je potpuno budan, a ipak je još mogao da vidi svoj san kako se razmotava pred njim, da posmatra čudovišta iz svog košmara kako se šunjaju po sobi - zveri iz unutrašnjeg, puštene u poznati, umirujući zabran spoljnog sveta. To su uvek bili trenuci straha, jer tada je sigurno bio na ivici... i mogao je da padne.
<BR>&nbsp;&nbsp;&nbsp;&nbsp;&nbsp;Delilac pomeša dva špila karata i stavi ih u takozvanu "cipelu" - kutiju iz koje su karte mogle da iskliznu samo jedna po jedna. Tri karte ostavi u stranu. To se zvalo tradicionalno spaljivanje špila.
<BR>&nbsp;&nbsp;&nbsp;&nbsp;&nbsp;Zatim dade jednu kartu Pfajferu i jednu njegovom protivniku. Obe karte otkrivene padoše na sto. Pfajfer je dobio kraljicu herc. Njegov protivnik devetku herc.
<BR>&nbsp;&nbsp;&nbsp;&nbsp;&nbsp;Tako je Pfajfer izgubio pravo da bira boju.
<BR>&nbsp;&nbsp;&nbsp;&nbsp;&nbsp;Kao što je u ajncu cilj da se prikupe karte čiji je zbir dvadeset i jedan, ili što je moguće bliže toj cifri, cilj u "šemiju naslepo" jeste da se dobiju karte čiji je zbir devet. I tako, slike, koje se normalno broje deset, ovde se broje nula. Kečevi, koji se normalno broje jedanaest, postaju jedan; a sve ostale karte imaju svoju normalnu osnovnu vrednost, izuzev desetki, koje se, kao i kečevi, broje jedan.
<BR>&nbsp;&nbsp;&nbsp;&nbsp;&nbsp;"Monsieur Deux pobeđuje, devet prema nula", reče delilac karata, gledajući sada u Pfajferovog protivnika. Pfajfer je bio Monsieur Un, a njegov protivnik Monsieur Deux samo zbog mesta za stolom na kome su sedeli.
<BR>&nbsp;&nbsp;&nbsp;&nbsp;&nbsp;"Prvo pa muško", reče u sebi Pfajfer.
<BR>&nbsp;&nbsp;&nbsp;&nbsp;&nbsp;"Ne otvaraj se", reče Džoana, pretvarajući se u maglu, potom crnu kišu, jarku Sunčevu svetlost i dugu, da bi ovim vizuelnim kaleidoskopom sakrila Pfajfera od njegovih protivnika. "Pazi sada, on će biti slabiji kada progovori, ja ću te zakloniti."
<BR>&nbsp;&nbsp;&nbsp;&nbsp;&nbsp;"Vi birate", reče krupije. Misli su mu bile upućene Pfajferovom protivniku, koji je pažljivo zurio u Pfajfera.
<BR>&nbsp;&nbsp;&nbsp;&nbsp;&nbsp;"Pazi sada", reče Džoana Pfajferu.
<BR>&nbsp;&nbsp;&nbsp;&nbsp;&nbsp;"Pošto smo obojica dobili herčeve, njima bi možda trebalo i da počnemo", reče Pfajferov protivnik glasno, da bi ga čuo delilac. Pfajferu se njegove reči učiniše kao oštre krhotine stakla. "U njima su smeštene naše emocije: zato je bolje da ih se što pre otarasimo." Pfajfer oseti da se čovek smeši. "Slažete li se?"
<BR>&nbsp;&nbsp;&nbsp;&nbsp;&nbsp;"Vi birate", bezbojnim glasom reče Pfajfer deliocu.
<BR>&nbsp;&nbsp;&nbsp;&nbsp;&nbsp;"Ne propuštaj misli", reče Džoana.
<BR>&nbsp;&nbsp;&nbsp;&nbsp;&nbsp;Pfajefer nije uspeo da uhvati nijednu misao svog protivnika ili žene koja je bila s njim; oboje su bili njegovi i Džoanini prazni dvojnici. "Pravi se da ti nije stalo", reče ona. "Ako se budeš nadao da ćeš mu videti karte, i budeš zavirivao u njega da mu nađeš slabu tačku, izbaciće te iz igre."
<BR>&nbsp;&nbsp;&nbsp;&nbsp;&nbsp;U pravu je, pomisli Pfajfer. Pokuša da se opusti, da se smiri; mislio je samo neupadljive bele misli i nastojao da ne obrati pažnju na onaj čvor strepnje koji mu je kopao po utrobi.
<BR>&nbsp;&nbsp;&nbsp;&nbsp;&nbsp;"Karte", reče delilac, izvlačeći dve karte iz "cipele", okrenute licem naniže, jednu za Pfajfera, drugu za njegovog protivnika. Zatim još po jednu kartu, a potom nastupi napeta tišina; kao da čak ni misli nisu prodirale kroz vazduh oko njih. Zavladalo je neprirodno zatišje...
<BR>&nbsp;&nbsp;&nbsp;&nbsp;&nbsp;Pfajfer je imao devetku iz ruke, u stvari, pobedničku kartu (kraljicu i devetku karo), i podigao je pogled, spremajući se da pokaže karte, kad iznenada vide kosmatog dečaka kako sedi za stolom, nasuprot njemu.
<BR>&nbsp;&nbsp;&nbsp;&nbsp;&nbsp;"Šta, do vraga..."
<BR>&nbsp;&nbsp;&nbsp;&nbsp;&nbsp;"Brzo, kaži šta ti je u ruci", viknu Džoana, osećajući se kako mu se žlezde otvaraju, kako vreli vodopad straha kulja iz njih. Ali pre nego što je Pfajfer stigao da progovori, njegov protivnik reče. "Moj prijatelj preko puta ima devetku iz ruke. Kraljicu i devetku, obe karte karo. Pošto sam ja rekao šta drži - a verujem da nisam pogrešio, ja..."
<BR>&nbsp;&nbsp;&nbsp;&nbsp;&nbsp;Delilac okrenu Pfajferove karte licem naviše i reče: "Monsieur Deux je u pravu i pobeđuje zato što je pogodio." Da je Pfajferov suparnik pogrešio, Pfajfer bi automatski bio smatran za pobednika, čak da je ovaj i imao jače karte.
<BR>&nbsp;&nbsp;&nbsp;&nbsp;&nbsp;Delilac zatim podeli još po jednu kartu iz "cipele".
<BR>&nbsp;&nbsp;&nbsp;&nbsp;&nbsp;"Trebalo je da mi ti sakriješ misli", reče Pfajfer, ali već se bio pribrao i opet je mislio samo bele misli.
<BR>&nbsp;&nbsp;&nbsp;&nbsp;&nbsp;"To i pokušavam", reče Džoana. "Ali ti nemaš poverenja u mene: pokušavaš da se sakriješ i od mene, ne samo od svog protivnika. Šta onda, do vraga, mogu da uradim?"
<BR>&nbsp;&nbsp;&nbsp;&nbsp;&nbsp;"Oprosti", pomisli Pfajfer.
<BR>&nbsp;&nbsp;&nbsp;&nbsp;&nbsp;"Zar se toliko bojiš da ne vidim šta osećaš?"
<BR>&nbsp;&nbsp;&nbsp;&nbsp;&nbsp;"Sad nije ni mesto ni vreme za to." Ritam belih misli mu se poremeti; Džoana se pretvori u snežnu vejavicu, pomažući mu, uljuljkujući ga opet u belu neprovidnost. "Mislim da me krupije nervira, zato što je uključen u nas, što su mu dostupne sve naše tajne misli..."
<BR>&nbsp;&nbsp;&nbsp;&nbsp;&nbsp;"Ma, pusti krupijea... i za ime Boga, prestani da se brineš da li ću ja nešto da vidim. Ja sam na tvojoj strani."
<BR>&nbsp;&nbsp;&nbsp;&nbsp;&nbsp;"Monsieur Un, hoćete li, molim Vas, uzeti svoje karte", reče delilac. Krupije klimnu glavom u pravcu Pfajfera i pusti neutralne, papirnate misli.
<BR>&nbsp;&nbsp;&nbsp;&nbsp;&nbsp;Pfajfer podiže ivicu svojih karata i zaviri. Imao je puba karo - što se brojalo nula - i dvojku pik. Biće mu potrebna još jedna karta.
<BR>&nbsp;&nbsp;&nbsp;&nbsp;&nbsp;"Nemoj misliti na svoje karte", uzviknu Džoana. "Jesi li uhvatio nešto s druge strane stola?"
<BR>&nbsp;&nbsp;&nbsp;&nbsp;&nbsp;Pfajfer oslušnu, kao da sluša vlastite misli. Nije pogledao glavu da pogleda u protivnika jer bi ga poremetio pogled na njegovo lice - ili lice kosmatog dečaka - kako bulji u njega preko stola, puno privlačnosti. U sebi stvori sliku jedne šuplje, prazne žene, potpuno bez organa. Zamisli je kao džak koji je odnekud dobio ljudski oblik.
<BR>&nbsp;&nbsp;&nbsp;&nbsp;&nbsp;"Ostani na tome", reče Džoana. "Može biti korisno."
<BR>&nbsp;&nbsp;&nbsp;&nbsp;&nbsp;"Ali onda ne mogu da vidim njegove karte."
<BR>&nbsp;&nbsp;&nbsp;&nbsp;&nbsp;"Sačekaj malo. Budi miran."
<BR>&nbsp;&nbsp;&nbsp;&nbsp;&nbsp;"Da li monsieur želi još jednu kartu?" upita delilac Pfajfera. Pfajfer uze još jednu kartu, a to učini i njegov protivnik.
<BR>&nbsp;&nbsp;&nbsp;&nbsp;&nbsp;Pfajfer nije imao pojma koje karte njegov protivnik drži u ruci. Po svemu je izgledalo da će ovo zaista biti igra naslepo. Kada su pokazali karte, delilac objavi: "Monsieur Deux pobeđuje, šest prema pet." Pfajfer je opet izgubio.
<BR>&nbsp;&nbsp;&nbsp;&nbsp;&nbsp;"Igram naslepo", zabrinuto reče Pfajfer Džoani.
<BR>&nbsp;&nbsp;&nbsp;&nbsp;&nbsp;"Ni on nije uspeo da vidi tvoje karte", odgovori ona.
<BR>&nbsp;&nbsp;&nbsp;&nbsp;&nbsp;Ali to ga nije mnogo utešilo, jer izgubivši prva dva delenja bio je, u stvari, već izgubio prvu igru.
<BR>&nbsp;&nbsp;&nbsp;&nbsp;&nbsp;A ako bude izgubio i drugu, izgubiće i srce, koje je - uprkos belih misli - osećao kako mu lupa u grlu.
<BR>&nbsp;&nbsp;&nbsp;&nbsp;&nbsp;"Smiri se", reče Džoana. "Inače ćeš se potpuno otkriti. Ako mi pokloniš poverenje i prestaneš da izbacuješ odbrambeni oklop prema meni, možda ću moći da ti pomognem. Ali moraćeš da me pustiš u sebe; kako sad stvari stoje, daješ našim prijateljima popriličan manevarski prostor. Hajde da se sjedinimo... da se venčamo." Ali Pfajfer nije bio raspoložen za zajedljivosti. Strah mu je sve više rastao, polako i neumitno.
<BR>&nbsp;&nbsp;&nbsp;&nbsp;&nbsp;"Možeš predati igru", reče Džoana. "I to je mogućnost."
<BR>&nbsp;&nbsp;&nbsp;&nbsp;&nbsp;"I pokloniti drugima organe koje nisam ni pokušao da dobijem u igri?" Na glatkoj površini Pfajferove lopte ukaza se pukotina i Džoana pusti da je proguta. Površina lopte se izmeni, na njoj se ukazaše planinski lanci, bujna vegetacija, cveće, pustinje, sva ona izmešana raspoloženja Džoanina i Pfajferova.
<BR>&nbsp;&nbsp;&nbsp;&nbsp;&nbsp;Pfajfer više nije bio usamljen; bio je zaštićen, a ipak opasno izložen. Unutra u njemu, u toj ljudskoj, vlažnoj tmini. Džoana obeća da neće zloupotrebiti svoj položaj. Na brzinu uhvati misao na Pfajferovu pokojnu majku, koja je bila mišićava žena, krupnih kostiju i širokog lica. Takođe vide da je Pfajfer mrzeo svoju majku, i dalje isto onoliko kao kada je bila živa.
<BR>&nbsp;&nbsp;&nbsp;&nbsp;&nbsp;U sledećem delenju - prvom delenju druge igre, Pfajfer je dobio peticu tref i dvojku pik, ukupno sedam poena. Nije hteo da uzme drugu kartu dok ne vidi karte svog protivnika. Ali kada je pogledao preko stola, ugledao je kosmatog dečaka koji mu dobaci poljubac.
<BR>&nbsp;&nbsp;&nbsp;&nbsp;&nbsp;"Opet si izložen", reče Džoana i oni zamisliše da se nalaze unutra, u svome svetu, u mislima stvoriše zaštitnički omotač mraka oko sebe, ostavljajući samo jedan mali otvor, da bi kroz njega motrili na svoje neprijatelje.
<BR>&nbsp;&nbsp;&nbsp;&nbsp;&nbsp;"Usredsredi se na tu sliku šuplje žene", reče Džoana Pfajferu. "Trebalo bi da je to supruga ili žena onoga monsieur Deux-a. Ja ne mogu da je tako dobro predstavim sebi kao ti." Ali Pfajfer je pokušavao da smiri svoje emocije i mračnog, opasnog demona svoga sećanja. Slika kosmatog dečaka oslobodila je u njemu uspomene, strahovanja, osećanja krivice. Pfajfer se seti svoga oca, koji je bio lekar. Uvek je bilo dosta novca, ali otac je od njega izvlačio kamatu u osećanjima za svaki dolar koji bi mu dao. I zato se malom Pfajferu često vraćao košmarni san kako ga dudla svome ocu. Ti košmari su mu se opet javili posle majčine smrti. Ona je videla tu homoseksualnu fantaziju kada se Pfajfer uključio u nju na njenoj samrtnoj postelji.
<BR>&nbsp;&nbsp;&nbsp;&nbsp;&nbsp;Pfajfer je i dalje imao te košmare.
<BR>&nbsp;&nbsp;&nbsp;&nbsp;&nbsp;I sada, uprkos njegovoj volji, kroz um mu je stalno prolazila slika kako ga dudla kosmatom dečaku, prouzrokujući osećanje krivice i odvratnosti. Dečak i njegov otac nekako su postali jedno isto.
<BR>&nbsp;&nbsp;&nbsp;&nbsp;&nbsp;"Otvaraš se", upozori ga Džoana, misli su joj bile kao mećava. Sada je već mogla da vidi put koji je vodio u Pfajferovu unutrašnjost, u te sobe pune sahranjenih sećanja. Ili još bolje, ona ih zamisli kao podzemne pećine; sve je u njima bilo netaknuto, savršeno, skrivenog od štetnog delovanja svetlosti i vazduha svesti. Sada ga je upoznala...
<BR>&nbsp;&nbsp;&nbsp;&nbsp;&nbsp;Pfajfer se pribra i zaviri u um svoga protivnika. Sliku žene bez organa gurnu pred tog čoveka.
<BR>&nbsp;&nbsp;&nbsp;&nbsp;&nbsp;Kao da je pocepao paukovu mrežu.
<BR>&nbsp;&nbsp;&nbsp;&nbsp;&nbsp;Pfajfer oseti čovekovu bol kao pero koje mu dodiruje kožu: žena bez organa bila je supruga gospodina Dva. Pfajfer mu je provalio u misli; mogao je da oseti ime svog protivnika, nešto kao Gajah, Gahaj, Gaje, da, to je bilo, Gaje, a žena mu je bila već sva ispražnjena. U tami svoje podsvesti Gaje ju je video kao praznu vreću. Bila je strasven kockar i prokockala je već sve svoje organe; Gaje je mrzeo kocku, ali ona ga je opčinila, i on ju je istovremeno i mrzeo i voleo, i sada je upravo započinjao svoj samouništavajući pad.
<BR>&nbsp;&nbsp;&nbsp;&nbsp;&nbsp;Ona je sada počela da prazni i njega. Kockala se u njegove organe.
<BR>&nbsp;&nbsp;&nbsp;&nbsp;&nbsp;Pfajfer uputi Gajeu svoju misao: "Ispražnjena je." Ali mogao je da nazre samo Gajeove misli. Njegova žena nije bila izložena.
<BR>&nbsp;&nbsp;&nbsp;&nbsp;&nbsp;Niti je bila bezopasna.
<BR>&nbsp;&nbsp;&nbsp;&nbsp;&nbsp;Ona dobaci Pfajferu sliku kosmatog dečaka, i Pfajfer oseti kako mu glava silom pada u njegovom pravcu. Ali to, odjednom, prestade da bude kosmati dečak. Pojavi se Pfajferov otac!
<BR>&nbsp;&nbsp;&nbsp;&nbsp;&nbsp;Više nije bilo odstupnice. Pfajfer je bio uhvaćen u zamku, bio je mali i ranjiv.
<BR>&nbsp;&nbsp;&nbsp;&nbsp;&nbsp;Gaje i njegova žena su ga gutali, zajedno s mislima.
<BR>&nbsp;&nbsp;&nbsp;&nbsp;&nbsp;Spasla ga je Džoana. Odvukla ga je, i on je opet postao svet, zavijen u belinu, u sneg. Opet je bio bezbedan, kao u Džoaninoj ledenoj utrobi.
<BR>&nbsp;&nbsp;&nbsp;&nbsp;&nbsp;"Gledaj", reče mu Džoana posle jednog trenutka, i Pfajfer kao u mističnom otkrovenju ugleda Gajeove karte, vide ih sahranjene u Gajeovim očima, zajedno sa slikom njegove ostarele žene. U tom trenutku, Pfajfer je video Gajeovu unutrašnjost i zaboravio na sebe. Gajeova žena se zvala Grejs, i bila je sva izjedena od silnih operacija, od silnih igara sakaćenja. Bila je Plavi anđeo (da, gledao je taj prastari film), a Gaje je bio budala.
<BR>&nbsp;&nbsp;&nbsp;&nbsp;&nbsp;Budala je držala u ruci keca herc i peticu karo.
<BR>&nbsp;&nbsp;&nbsp;&nbsp;&nbsp;Sada Pfajfer oseti da se sreća okrenula; to osećanje je poznato kockarima, to osećanje dubokog sklada, kao da i sam postaješ dobra karta. Ni bes, ni strah, ni mržnja, samo pobeda. Pfajfer glasno reče šta Gaje drži u ruci i tako ga spreči da zatraži drugu kartu, možda baš srećnu trojku, koja bi mu popunila zbir do devet.
<BR>&nbsp;&nbsp;&nbsp;&nbsp;&nbsp;Pfajfer je dobio to delenje i zahvalio se Džoani. Misli su mu bile o ljubavi, ali izbor slika bio mu je skučen. Džoana je sada postala deo njegovog vlastitog ritma i harmonije, stalno prisustvo; a ona je, zauzvrat, sanjala o pobedonosnim mačkama koje su tako nečujno i elegantno hodale kroz bujnu vegetaciju na Pfajferovoj lopti.
<BR>&nbsp;&nbsp;&nbsp;&nbsp;&nbsp;Mačke koje se stadoše pariti, a potom prožderaše jedna drugu.
<BR>
<BR>&nbsp;&nbsp;&nbsp;&nbsp;&nbsp;Pfajfer je dobio i drugo delenje i tako pobedio u drugoj igri. Sada su on i njegov protivnik bili izjednačeni. Sledeća igra će biti odlučujuća. Pfajfer oseti onu mirnu, hladnu sigurnost da će uzeti Gajeovo srce. Opsesija da mora ogoleti i uništiti svog protivnika postala je važnija od dobijanja ili gubljenja organa; bila je to brza i sjajna bujica, osvežavala je kao voda.
<BR>&nbsp;&nbsp;&nbsp;&nbsp;&nbsp;Sada je bio u boljem svetu, na jednoj potpunijoj, zadovoljnijoj razini stvarnosti. Svi kockari sanjaju o tome: da sve dobiju ili sve izgube, ali da budu u centru, u samoj igri. Igra je ponela čak i Džoanu. I ona je želela da razdire - da raspori onaj par preko stola, da im oduzme sve tajne, da im poniženja prebira jedno po jedno, kao brojanice. Oni su bili Pfajferovi neprijatelji... a njegovi neprijatelji bili su i njeni.
<BR>&nbsp;&nbsp;&nbsp;&nbsp;&nbsp;Svi su sada već bili izloženi, umorni od borbe, iscrpljeni telom i duhom, pa ipak, utonuli u igru, izgubljeni u savršenom, zgusnutom vremenu. Pfajfer je mogao da vidi Gajeovo lice, onako kako ga je sam Gaje video i kako ga je Grejs videla. Široki nos, tamna koža na licu, nisko čelo, velike uši; a ipak je to bilo snažno lice, i lepo na neki zverski, zastrašujući način - ili je Grejs tako mislila. Gaje je sam sebe smatrao slabićem; mišići na licu bili su mu isuviše opušteni.
<BR>&nbsp;&nbsp;&nbsp;&nbsp;&nbsp;Gaje nije uspeo u životu, iako je stekao pravo bogatstvo na berzi. Želeo je da bude matematičar, ali bio je lenj i izgubio je "kliker" već u dvadeset petoj godina.
<BR>&nbsp;&nbsp;&nbsp;&nbsp;&nbsp;Gaje bi bio sjajan matematičar, i znao je to.
<BR>&nbsp;&nbsp;&nbsp;&nbsp;&nbsp;A Grejs je bila kurva, koja je iskorišćavala i sebe i sve one oko sebe. Bila je žena s velikom religioznom strašću, koja je htela da se zaredi i postane monahinja, ali su je zaludeli razni kultovi zbog njene opsednutosti kockom i psihoprovodnicima. Ali Pfajfer je samo malo uspevao da zaviri u nju. Bila je hladnokrvna beštija, i imala je veće rezerve snage nego svi oni zajedno.
<BR>&nbsp;&nbsp;&nbsp;&nbsp;&nbsp;Ova poslednja igra biće psihološka klanica. Seći će se noževima, drobiti jedan drugog maljevima. Pfajfer je dobio prvo delenje. To je bilo pravo uživanje; toliko mnogo organa moglo se dobiti ili izgubiti i još za tako kratko vreme.
<BR>&nbsp;&nbsp;&nbsp;&nbsp;&nbsp;Sledeće delenje Pfajfer je izgubio. Gaje je ogoleo Džoanu, koja je otkrila Pfajferove karte a da ni sama bije bila svesna. Gaje ju je otvorio, prodro u svu onu efikasnost i sređenost da bi se otkrila ljutina i požuda, i jedno neobuzdano, okeansko sažaljenje. Džoanine emocije su se uvijale i puzale po njoj poput prekrasnih, raznobojnih i glatkih zmija.
<BR>&nbsp;&nbsp;&nbsp;&nbsp;&nbsp;Pfajfer je bio isuviše zanet igrom da bi je zaštitio.
<BR>&nbsp;&nbsp;&nbsp;&nbsp;&nbsp;Prva Džoanina nekontrolisana misao bila je da se osveti Pfajferu, da ga izloži napadima; ali on se otvori pred njom, zakopa je u bele misli koje su bile ledene i od kojih je sve trnulo kao od leda, i zamoli je da mu oprosti ne progovorivši ni reč, već samo blagim, zaokruženim, utešnim mislima koje su kod njega bile isto što i ljubav. Nije mogla više da mu veruje, a nije mogla ni da ga izloži drugima. U ovom trenutku mogla je samo da ga prihvati takvog kakav je.
<BR>&nbsp;&nbsp;&nbsp;&nbsp;&nbsp;Delilac dade Pfajferu trojku karo i keca pik. Imao je ukupno samo četiri poena; moraće da traži drugu kartu. Svoje misli nije otkrio Džoani, jer ona ga je samo štitila. Ona je mogla da napadne Gajea i njegovu kurvu, da otkrije njih da bi im videla karte. Gajevo srce više nije bilo samo jedan od njegovih organa - sada više ne, i ne u Pfajferovim očima. Bio je to sav njegov život, pa makar i za trenutak. To je značilo potvrditi se za ceo život. Značilo je biti živ. Iznenada opet pomisli na oca.
<BR>&nbsp;&nbsp;&nbsp;&nbsp;&nbsp;"Zatvori se", reče Džoana. "Krvariš." Nije pokušala da prodre u njegove misli; to bi samo još više izložilo Pfajfera, i još opasnije.
<BR>&nbsp;&nbsp;&nbsp;&nbsp;&nbsp;"Pomozi mi", zamoli Pfajfer Džoanu. Od ovog delenja zavisilo je da li će dobiti ili izgubiti igru... i svoje srce.
<BR>&nbsp;&nbsp;&nbsp;&nbsp;&nbsp;Ona još jednom postade njegov ogrtač, njegova atmosfera, i još jedanput ona ledene niti svojih belih misli uplete među njegove.
<BR>&nbsp;&nbsp;&nbsp;&nbsp;&nbsp;Ovo je ljubav, pomisli ona.
<BR>&nbsp;&nbsp;&nbsp;&nbsp;&nbsp;Pfajfer nije mogao da vidi Gajeove karte i nervozno zatraži od Džoane da nešto učini. Gaje je igrao mirno, Grejs ga je dobro pokrivala, jednostavno ga je skrivala. Tu nije bilo nikakvih strasti.
<BR>&nbsp;&nbsp;&nbsp;&nbsp;&nbsp;Džoana isprazni svoj um, postade neutralna; a ipak se pretvorila u iglu hladne, sažete misli. Zabadala se, tragala, dodirivala misli svojih protivnika. Kao da je plivala kroz jedan stalno promenljivi svet tačaka i zagrada, opipljiv kao gvožđe, tečan kao voda. Kao da su Gajeove i Grejsine misli postale svetleće tačke na fluorescentnom ekranu.
<BR>&nbsp;&nbsp;&nbsp;&nbsp;&nbsp;I još je nisu opazili.
<BR>&nbsp;&nbsp;&nbsp;&nbsp;&nbsp;Gaje je bio isti kao Pfajfer, pomisli Džoana. Naizgled staložen, obuzdan, ali sve je to bila šarena laža, da bi se sakrila jedna slaba građevina. Bio je toliko slabiji od Grejs, koja ga je podupirala i zaklanjala. Ali Grejs je usredsredila svu svoju energiju na Gajea; i uhvatila ju je groznica, kao da se opet kocka u svoje vlastite organe.
<BR>&nbsp;&nbsp;&nbsp;&nbsp;&nbsp;Nema sumnje da je Grejs očekivala da će Džoana i Pfajfer napasti Gajea, koji je video svoje karte.
<BR>&nbsp;&nbsp;&nbsp;&nbsp;&nbsp;I zato Džoana napade Grejs, koja je bila sva u kockarskom zanosu dok se igralo to delenje. Džoana se prikrade mimo Grejsinih misli, probi joj se u um, kroz mračni lavirint i kanale njenih sećanja, sve do opasne zemlje podsvesnog. Nevidljiva kao vazduh osluškivala je Grejs, čitala je, otkrila: mijazam seksualnosti. Kao dete su je brutalno silovali. Posle uličnih nemira u Manoski. Silovana u klozetu, za ime Boga. Čovek ju je prvo razderao pomoću puščane cevi, a zatim ušao u nju. Uzimao ju je, jedan krvavi komad za drugim, onako kako je ona posle uzela Gajea. Onako kako su je i drugi uzimali u sobama poput ove, u ovom kazinu, u ovom klozetu.
<BR>&nbsp;&nbsp;&nbsp;&nbsp;&nbsp;A Gaje, sada kada ga je Džoana gledala Grejsinim očima, taj neporemetljivi Gaje, koji je imao tako mnogo novca i tako malo života, koji se tako mnogo bojao ženine prošlosti, njenih ljubavnika i slobodnog ponašanja koje je nazivao perverzijom. Ali on je sve na svetu zvao perverzijom.
<BR>&nbsp;&nbsp;&nbsp;&nbsp;&nbsp;Kako ga je samo mrzela ispod onoga što je nazivala ljubavlju.
<BR>&nbsp;&nbsp;&nbsp;&nbsp;&nbsp;Ali on je izgledao isto kao čovek koji ju je onako davno silovao u klozetu. Nije mogla da mu se seti lica - toliko je dobro uspela da ga istisne iz svog uma - ipak, bila je kao munjom ošinuta kada je prvi put videla Gajea. Osetila je kako je privlači, ali istovremeno i odbija; volela ga je.
<BR>
<BR>&nbsp;&nbsp;&nbsp;&nbsp;&nbsp;Džoaninim posredstvom Pfajfer je video Gajeove karte; dvojku i šesticu pik. Mogao je da glasno kaže šta Gaje drži u ruci, ali nije bio siguran za dvojku. Ličila je na herca, ali mogla je biti i karo. Ako pogreši, izgubiće ovo delenje i svoje srce.
<BR>&nbsp;&nbsp;&nbsp;&nbsp;&nbsp;"Nisam siguran", reče Pfajfer Džoani, očekujući pomoć.
<BR>&nbsp;&nbsp;&nbsp;&nbsp;&nbsp;Ali Džoana je imala svoje probleme. Grejs ju je otkrila i bila je jača nego što bi Džoana ikada pomislila. Džoana je bila uhvaćena i zatvorena u Grejsinom umu; a Grejs, koja nije mogla da se suoči s onim što je Džoana otkrila, sve je poricala.
<BR>&nbsp;&nbsp;&nbsp;&nbsp;&nbsp;I slomila se.
<BR>&nbsp;&nbsp;&nbsp;&nbsp;&nbsp;U tom magnovenju, Džoana oseti kako ona postaje Grejs. Oseti sav Grejsin bol i kako se davi ispod težine sećanja, u trenutku kada su se njihove duše i ličnosti stapale u belom usijanju. Ali pre nego što su se Džoana i Grejs nerazdvojno stopile, Džoana se povuče, shvativši da se bori za svoj život. Vrisnu krupijeu da prekine igru. Ali njeni krici su bili uzalud, jer Grejs je istog časa kliznula u krupijeov um, i zgrabila i njega. Imala je moć i očajanje psihotičara, i Džoana shvati da će ih Grejs radije sve pobiti nego da se suoči s istinom o sebi i Gajeu.
<BR>&nbsp;&nbsp;&nbsp;&nbsp;&nbsp;Pobesnela Grejs navali na Pfajfera. Da ga ubije. Optuživala ga je što je doveo Džoanu, i Džoana oseti uništavajući bol, kao da je živa sahranjena u blatu Grejsinog uma. Pokušala je da se iščupa iz Grejsinih misli, da se ne bi uplele s njenima i postale njene.
<BR>&nbsp;&nbsp;&nbsp;&nbsp;&nbsp;Osetila je Grejsinu krvoločnost... želju da ubije Pfajfera.
<BR>&nbsp;&nbsp;&nbsp;&nbsp;&nbsp;Grejs zgrabi Pfajfera svojim mislima, obmota ga crnim mrežama od kojih nije mogla da ga oslobodi ni bela misao, ni bilo šta drugo.
<BR>&nbsp;&nbsp;&nbsp;&nbsp;&nbsp;Kao pauk je obmotavala svoj plen u mraku, tražeći neku psihološku slabu tačku, grešku prirode, možda neki krvni sud koji bi mogao da mu prsne u mozgu...
<BR>
<BR>&nbsp;&nbsp;&nbsp;&nbsp;&nbsp;Džoana pokuša da se izvuče iz bolova, ispod one ogromne betonske ploče koja ju je mrvila. Zapita se, ironično, da li misao ima masu. Kako glupa predsmrtna pomisao, reče samoj sebi, i iznenada se seti priče koju joj je ispričao otac, o umirujućem rabinu koga je nerviralo čitanje minjanske molitve oko njega, jer je hteo da prisluškuje kako pod prozorom dve pralje nekoga ogovaraju. Mnogo godina kasnije, otac joj je priznao da to uopšte nije bio jevrejski vic, bio je budistički.
<BR>&nbsp;&nbsp;&nbsp;&nbsp;&nbsp;Zakači se panično za tu misao. Seti se kako se njen otac smejao posle onog priznanja. Bol je jenjavao dok je sledila tu misao.
<BR>&nbsp;&nbsp;&nbsp;&nbsp;&nbsp;... kad bi misao imala masu.
<BR>&nbsp;&nbsp;&nbsp;&nbsp;&nbsp;Zamišljala je da se oslobodila, da je, našavši odgovarajući ugao, uspela da pobegne iz Grejsine zamke, kao da su misao, emocija i bol čisto matematičke kategorije.
<BR>&nbsp;&nbsp;&nbsp;&nbsp;&nbsp;To se i dogodi, za tren oka.
<BR>&nbsp;&nbsp;&nbsp;&nbsp;&nbsp;Ali ako hoće da spase Pfajferu život, i svoj vlastiti, moraće smesta nešto da preduzme. Pokaza Grejsi njenu prošlost. Pokaza joj da se udala za Gajea zato što je mnogo ličio na čoveka koji ju je silovao u detinjstvu.
<BR>&nbsp;&nbsp;&nbsp;&nbsp;&nbsp;Gaje je to takođe video i vrisnuo. Kako je samo mrzeo tu Grejs, ali ni blizu onoliko koliko je ona mrzela samu sebe. Pokušavao je da je zaustavi, ali nije imao snage. I on je bio uhvaćen.
<BR>&nbsp;&nbsp;&nbsp;&nbsp;&nbsp;Kao da je priterana u ćošak. Kao da je opet u onom klozetu sa svojim silovateljem, ona napade Gajea. Ali sada je imala oružje. Zamisli da je umro, zarobi ga u vrisku, i kao da ga nešto iznutra steže, njegov krvni pritisak poče da se penje. Pronašla mu je oslabeli krvni sud u mozgu i on puče.
<BR>&nbsp;&nbsp;&nbsp;&nbsp;&nbsp;Taj napor je iscrpeo Grejs, i nekoliko sekundi kasnije krupije je već uspeo da ovlada situacijom i da prekine sve veze između njih. Gaje je odmah bio prikopčan na jedinicu za održavanje života koja je smesta primenila metod oživljavanja srčanog pritiska, da bi srce nastavilo da mu kuca.
<BR>&nbsp;&nbsp;&nbsp;&nbsp;&nbsp;Ali bio je mrtav...
<BR>&nbsp;&nbsp;&nbsp;&nbsp;&nbsp;Biće nekih neprijatnih pravnih problema, ali već samim tim što je preživeo, Pfajfer je dobio igru, u stvari, pobedio Grejs i zadobio sve Gajeove organe.
<BR>
<BR>&nbsp;&nbsp;&nbsp;&nbsp;&nbsp;Dok je Pfajfer nemo zurio kroz providne zidove transpoda koji je Džoanu i njega munjevito nosio kroz vazduh iznad Pariza, što dalje od njegovih opasnosti i prljavih uživanja, oseti kako se u njemu budi nešto novo i blago prema Džoani.
<BR>&nbsp;&nbsp;&nbsp;&nbsp;&nbsp;To je bila novopronađena intimnost i zahvalnost i... ljubav.
<BR>&nbsp;&nbsp;&nbsp;&nbsp;&nbsp;Ali u Džoani su još odzvanjale Grejsine misli, kao da se jednim delom nepovratno stopila s Grejs. I u njoj se probudi jedno novo osećanje prema Pfajferu. Možda je to bila obnova, viši stepen razvoja njene ljubavi.
<BR>&nbsp;&nbsp;&nbsp;&nbsp;&nbsp;Voleli su se... ali i u ovom trenutku Džoana oseti jaku potrebu da se opet kocka.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
