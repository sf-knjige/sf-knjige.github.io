<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>IZGNANSTVO
<P>&nbsp;&nbsp;&nbsp;&nbsp;&nbsp;"Imate li da nešto izjavite pre nego što vam se izrekne presuda?" Blage oči Starijeg Sudije proučavale su lice optuženog. Njegovo pitanje, međutim, bi propraćeno sumornim ćutanjem.
<BR>&nbsp;&nbsp;&nbsp;&nbsp;&nbsp;"U redu, onda... Porota je stala na stanovište da ste prekršili osnovni zakon regulisan Zavetom, i da ste tim činom povredili drugog slobodnog građanina. Po mišljenju porote i ovog suda to ste učinili svesno, znajući da će time verovatno biti naneta šteta slobodnom građaninu. Shodno tome, osuđeni ste da birate između Dve Alternative."
<BR>&nbsp;&nbsp;&nbsp;&nbsp;&nbsp;Izvežbani posmatrač mogao je otkriti trag ogorčenja kako se probija kroz masku ravnodušnosti sa kojom se mladić beše pojavio pred sudom. Ogorčenje je, međutim, bilo nerazumno; imajući u vidu njegov prestup presuda je bila neizbežna - ali, razumnim ljudima se ne izriču presude.
<BR>&nbsp;&nbsp;&nbsp;&nbsp;&nbsp;Sačekavši da prođe nekoliko pristojnih trenutaka, sudija se okrenu sudskom činovniku. "Odvedite ga."
<BR>&nbsp;&nbsp;&nbsp;&nbsp;&nbsp;Zatvorenik naglo ustade, prevrćući svoju stolicu. Divlje je pogledao okupljene ljude, a onda prasnuo.
<BR>&nbsp;&nbsp;&nbsp;&nbsp;&nbsp;"Samo malo!" povika on. "Najpre imam nešto da kažem!" I pored njegovog neotesanog ponašanja, u njemu je bilo nečega od plemenite dostojanstvenosti divlje životinje uvaćene u kljusa. Posmatrao je ljude oko sebe, brzo dišući, kao da su oni psi koji čekaju da ga odvuku.
<BR>&nbsp;&nbsp;&nbsp;&nbsp;&nbsp;"Pa?" upita on. "Pa? Da li dobijam reč ili ne? Bila bi to najbolja šala u čitavoj ovoj farsi - da osuđenik ne može da na kraju kaže i svoju reč!"
<BR>&nbsp;&nbsp;&nbsp;&nbsp;&nbsp;"Možete da govorite, Dejvide Mek Kinone", reče mu Stariji Sudija, istim laganim tonom kojim je izrekao kaznu, "koliko želite i kako god želite. Nema ograničenja u pogledu slobode govora, čak ni za one koji su prekršili Zavet. Molim vas, govorite u zapisivač."
<BR>&nbsp;&nbsp;&nbsp;&nbsp;&nbsp;Mek Kinon sa odvratnošću pogleda na mikrofon blizu svog lica. Svest da će svaka reč koju izgovori biti snimljena i analizovana pobudi u njemu osećanje osujećenosti. "Ne želim da se snima", prasnu on.
<BR>&nbsp;&nbsp;&nbsp;&nbsp;&nbsp;"Ipak, moramo to učiniti", odvrati sudija strpljivo, "da bi i drugi mogli doći do zaključka da li smo se, ili nismo, pošteno odnosili prema vama, i u skladu sa Zavetom. Prihvatite to, molim vas."
<BR>&nbsp;&nbsp;&nbsp;&nbsp;&nbsp;"Oh... U redu!" Mladić oporo prihvati zahtev i usmeri glas ka instrumentu. "Nema smisla da uopšte govorim - ali, svejedno, govoriću, a vi ćete slušati... Pričate o svom dragocenom 'Zavetu' kao da je u pitanju nešto sveto. Ne slažem se sa njim i ne prihvatam ga. Ponašate se kao da ste, u bljesku svetlosti, sišli sa samog neba. Moji dedovi borili su se u Drugoj Revoluciji - borili su se da uklone predrasude, a ne da blentavim budalama kao što ste vi pruže priliku da izgrade nove.
<BR>&nbsp;&nbsp;&nbsp;&nbsp;&nbsp;U tim danima živeli su pravi ljudi!" On prezrivo pogleda oko sebe. "A šta danas imamo? Oprezne, kompromisne. 'bezbedne' slabiće sa vodom u venama. Tako ste pažljivo isplanirali čitav svoj svet, da ste iz njega izbacili sve što ga čini uzbudljivim i poletnim. Nema više gladnih, nikome se više ne dešava da bude povređen. Vaši brodovi ne mogu da se raspadnu i vaše žetve ne mogu da omanu. Čak ste i klimu tako ukrotili da i kiša pada samo kada se pristoji - posle ponoći. Ali, nije mi jasno zbog čega čekati do ponoći... Svi vi, ionako, idete u krevet u devet sati!
<BR>&nbsp;&nbsp;&nbsp;&nbsp;&nbsp;Ako bi neki od vas bezbednih, malih ljudi i doživeo neku neprijatnu emociju - ne daj Bože! - odmah biste odjurili u najbližu psihodinamičku kliniku i reprogramirali svoje meke, malene umove. Hvala Bogu da se nikad nisam podvrgao tim drogama. Zadržaću svoja sopstvena osećanja, hvala lepo, bez obzira na to koliko gadna bila.
<BR>&nbsp;&nbsp;&nbsp;&nbsp;&nbsp;Čak niste spremni ni ljubav da vodite, a da se prethodno ne posavetujete sa psihotehničarem... 'Da li je i njen um bezbojan i bljutav kao i moj?' 'Postoji li neka emocionalna nestabilnost u njenoj porodici?' Već i to je dovoljno da se čoveku zgadi. A što se tiče svađe oko neke žene - da iko ima muda da se u to upusti, smesta bi kraj sebe zatekao proktora kako traži najpogodnije mesto da ga paralizuje, raspitujući se sa odvratnom poniznošću: 'Dozvoljavate li, gospodine, da vam učinim uslugu?'"
<BR>&nbsp;&nbsp;&nbsp;&nbsp;&nbsp;Sudski činovnik se primače bliže Mek Kinonu i ovaj se okrenu prema njemu. "Dalje od mene! Još nisam završio." Potom se ponovo okrenu i nastavi. "Rekli ste da mogu da biram između dve alternative. Pa, za mene to ne predstavlja težak izbor. Radije nego što bih se podvrgao postupku, radije nego što bih kročio u neki od tih vaših finih, malih, bezbednih malih, prijatnih malih domova za reorijentaciju i pustio da mi po mozgu prčka gomila kenjkavih doktora - radije nego što bih uradio bilo šta slično - odabrao bih lepu, čistu smrt. Oh, ne - za mene postoji samo jedan izbor. Biram da idem u Izgnanstvo - i drago mi je... Nadam se da više nikad neću ni čuti za Sjedinjene Države!
<BR>&nbsp;&nbsp;&nbsp;&nbsp;&nbsp;Ipak, postoji jedna stvar koju želim da vas upitam pre nego što pođem... Zbog čega se uopšte mučite da živite? Imam utisak da bi bilo koji od vas, iz čiste dosade, pozdravio kraj svog glupavog, uzaludnog života. To je sve." On se okrenu ka sudskom činovniku. "Možeš sad, momak."
<BR>&nbsp;&nbsp;&nbsp;&nbsp;&nbsp;"Jedan trenutak, Dejvide Mek Kinone." Stariji Sudija podiže ruku, u znak da nisu završili. "Saslušali smo vas. Iako nije takav običaj, nameravam da odgovorim na neke od vaših tvrdnji. Hoćete li da me saslušate?"
<BR>&nbsp;&nbsp;&nbsp;&nbsp;&nbsp;Iako nevoljno, ipak, u želji da se ne ponese kao divljak pred tako očigledno razumnim zahtevom, mlađi čovek se složi.
<BR>&nbsp;&nbsp;&nbsp;&nbsp;&nbsp;Sudija poče da govori blagim, učiteljskim glasom prigodnim za učionice. "Dejvide Mek Kinone, govorili ste na način koji vam bez sumnje izgleda mudar. Svejedno, vaše su reči bile mahnite, i izgovorene u žurbi. Potaknut sam, stoga, da odgovorim na vaša očigledna pogrešna tumačenja činjenica. Zavet nije predrasuda, već jednostavan privremeni dogovor koji ti isti revolucionari behu prihvatili iz pragmatičnih razloga. Hteli su da za svako ljudsko biće obezbede najveću moguću slobodu.
<BR>&nbsp;&nbsp;&nbsp;&nbsp;&nbsp;I vi sami uživali ste tu slobodu. Nijedan mogući postupak, nijedan mogući način ponašanja nije vam bio nedostupan, sve dok ono što činite nije išlo na štetu drugih. Čak ni neko delo izričito zabranjeno zakonom ne bi vam se moglo na sudu upisati u greh, osim ukoliko bi država uspela da dokaže da je baš vaše delo nanelo štetu ili doveo u očiglednu opasnost nekog drugog čoveka.
<BR>&nbsp;&nbsp;&nbsp;&nbsp;&nbsp;Čak ni ako neko svesno i namerno povredi drugo ljudsko biće - kao što ste vi to učinili - država ni ne pokušava da moralno sudi ili kažnjava. Mi nemamo dovoljno mudrosti za to, i lanac nepravdi koji je uvek pratio takva moralistička nastojanja dovodi, sam po sebi, u opasnost slobodu svih nas. Umesto toga, optuženom se pruža izbor: ili da se podvrgne psihološkom prilagođavanju, da bi se ispravila njegova potreba da povređuje druga ljudska bića, ili da se sama država povuče od njega - time što će ga poslati u izgnanstvo.
<BR>&nbsp;&nbsp;&nbsp;&nbsp;&nbsp;Vi se žalite da je naš način života glup i neromantičan, i nagoveštavate da smo vas upravo mi lišili uzbuđenja za koja osećate da vam po pravu pripadaju. Pa, slobodni ste da zadržite i izražavate svoje estetsko mišljenje o našem načinu života; međutim, ne smete očekivati da smisao našeg života bude da se prilagođavamo vašem ukusu. Slobodni ste da, ukoliko to želite, tragate za opasnostima i da se upuštate u svakovrsne avanture - još uvek postoje opasnosti u eksperimentalnim laboratorijama; još uvek se na planinama na Mesecu iziskuju napori, i još se čovek suočava sa smrću u džunglama Venere: međutim, nije vam dozvoljeno da i nas izlažete nasilnoj strani svoje prirode."
<BR>&nbsp;&nbsp;&nbsp;&nbsp;&nbsp;"Zbog čega to toliko naduvavate?" pobuni se Mek Kinon zlovoljno. "Govorite kao da sam počinio ubistvo - jednostavno sam udario po nosu čoveka koji me je užasno uvredio!"
<BR>&nbsp;&nbsp;&nbsp;&nbsp;&nbsp;"Slažem se sa vašom estetskom procenom tog pojedinca", nastavi sudija mirno, "i lično mi se prilično sviđa što ste ga udarili - ali vaši psihometrijski testovi pokazuju da verujete da ste sposobni da moralno procenjujete svoje sugrađane i da osećate da imate pravo da lično ispravljate i kažnjavate njihove propuste. Vi ste opasna osoba, Dejvide Mek Kinone, opasnost po sve nas, jer ne možemo predvideti narednu štetu koju biste mogli počiniti. Sa socijalnog stanovišta, vaše zablude vas čine ludim koliko je to i Martovski Zec.
<BR>&nbsp;&nbsp;&nbsp;&nbsp;&nbsp;Odbijate tretman - i zbog toga vas uklanjamo iz društva, isterujemo vas, raskidamo sa vama. U Izgnanstvo sa vama." On se okrenu činovniku. "Odvedite ga."
<BR>
<BR>&nbsp;&nbsp;&nbsp;&nbsp;&nbsp;Mek Kinon sa potisnutim uzbuđenjem u srcu pogleda kroz prednji prozor velikog transportnog helikoptera. Eno! To mora biti to - ona crna traka u daljini. Helikopter se približi, i on postade siguran da posmatra Barijeru - tajanstveni, neprobojni zid koji je razdvajao Sjedinjene Države od rezervata poznatog pod nazivom Izgnanstvo.
<BR>&nbsp;&nbsp;&nbsp;&nbsp;&nbsp;Njegov čuvar podiže pogled sa magazina koji je čitao i vide gde ovaj gleda. "Skoro smo tu, koliko vidim", reče on ljubaznim glasom. "Pa, nema još mnogo."
<BR>&nbsp;&nbsp;&nbsp;&nbsp;&nbsp;"Ne može biti prebrzo za mene!"
<BR>&nbsp;&nbsp;&nbsp;&nbsp;&nbsp;Čuvar ga pogleda začuđeno, ali i trpeljivo. "Prilično si nestrpljiv da svršiš s ovim, a?"
<BR>&nbsp;&nbsp;&nbsp;&nbsp;&nbsp;Mek Kinon podiže glavu. "Nikada, pretpostavljam, niste doveli čoveka na Kapiju koji je toliko željan da prođe kroz nju."
<BR>&nbsp;&nbsp;&nbsp;&nbsp;&nbsp;"Hmmm... Možda. Svi to kažu, znaš. Niko ne prolazi kroz Kapiju protiv svoje volje."
<BR>&nbsp;&nbsp;&nbsp;&nbsp;&nbsp;"Stvarno to mislim!"
<BR>&nbsp;&nbsp;&nbsp;&nbsp;&nbsp;"Kao i svi ostali. Neki se, svejedno, vrate."
<BR>&nbsp;&nbsp;&nbsp;&nbsp;&nbsp;"Čuj... Možeš li mi dati neki nagoveštaj kakvi su uslovi tamo unutra?"
<BR>&nbsp;&nbsp;&nbsp;&nbsp;&nbsp;"Izvini", odgovori čuvar odmahujući glavom, "ali to nije briga Sjedinjenih Država, niti bilo kog njihovog službenika. Ubrzo ćeš saznati."
<BR>&nbsp;&nbsp;&nbsp;&nbsp;&nbsp;Mek Kinon se malo namršti. "Izgleda mi čudno... Pokušao sam da se raspitam, ali nisam našao nikoga ko bi mi priznao da zna nešto o onome šta se zbiva unutra. A ipak, kažeš da izlaze. Svakako neki od njih pričaju..."
<BR>&nbsp;&nbsp;&nbsp;&nbsp;&nbsp;"To je jednostavno", osmehnu se čuvar. "Deo njihove reorijentacije čini i podsvesna potreba da ne govore o svojim iskustvima."
<BR>&nbsp;&nbsp;&nbsp;&nbsp;&nbsp;"To je prilično podao trik. Zbog čega bi vlada namerno želela da spreči mene, i ljude poput mene, da znamo kuda idemo?"
<BR>&nbsp;&nbsp;&nbsp;&nbsp;&nbsp;"Čuj, druškane", odgovori čuvar, sa primesom blagog očajanja, "rekao si nama ostalima da se nosimo do đavola. Rekao si da se možeš snaći i bez nas. Ustupaju ti se pregršt prostora i jedna od najplodnijih zemalja na ovom kontinentu; dozvoljava ti se i da poneseš sve što imaš, ili što tvoji krediti mogu kupiti. Šta još očekuješ?"
<BR>&nbsp;&nbsp;&nbsp;&nbsp;&nbsp;Mek Kinonovo lice se umiri, poprimivši bezlične crte. "Kakvu izvesnost imam da će za mene ostati nešto zemlje?"
<BR>&nbsp;&nbsp;&nbsp;&nbsp;&nbsp;"To je tvoj problem. Vlada se jedino stara da ima dosta zemlje za sve tamo. Raspodela je nešto što vi grubi individualisti morate sami međusobno srediti. Odbacili ste naš tip socijalne saradnje; zbog čega biste onda očekivali da vam naš sistem bilo šta obezbedi?"
<BR>&nbsp;&nbsp;&nbsp;&nbsp;&nbsp;Čuvar se potom vrati svom magazinu i prestade da na njega obraća pažnju.
<BR>&nbsp;&nbsp;&nbsp;&nbsp;&nbsp;Sleteli su na malo polje u blizini praznog crnog zida. Nije bilo nekog odmah uočljivog prolaza, ali stražarska postaja bila je smeštena na obodu polja. Mek Kinon je bio jedini putnik. Dok je njegov pratilac otišao do kućice, on siđe iz putničkog odeljka i ode do odeljka za prtljag. Dva člana posade upravo su spuštala rampu za nosač tereta. Kada se pojavio, jedan od njih ga pogleda i dobaci mu: "U redu, evo tvojih stvari. Sam se posluži."
<BR>&nbsp;&nbsp;&nbsp;&nbsp;&nbsp;On pogleda svoju imovinu i odvrati: "Ima ih podosta, zar ne? Trebaće mi malo pomoći. Hoćete li da mi pomognete?"
<BR>&nbsp;&nbsp;&nbsp;&nbsp;&nbsp;Član posade kome se beše obratio zastade da upali cigaretu, pre nego što je odgovorio, "To su tvoje stvari. Ako ih želiš, izvadi ih. Mi polećemo za deset minuta." Njih dvojica prođoše potom pored njega i vratiše se u brod.
<BR>&nbsp;&nbsp;&nbsp;&nbsp;&nbsp;"Pa, vi..." Mek Kinon ućuta i zadrža ostatak svog besa za sebe. Nadmeni klipani! Iz njega iščile i najmanji trag žaljenja zbog napuštanja civilizacije. Pokazaće im on. Mogao se snaći i bez njih.
<BR>&nbsp;&nbsp;&nbsp;&nbsp;&nbsp;Ipak, prošlo je više od dvadeset minuta pre nego što se našao pored svojih nagomilanih stvari, posmatrajući brod kako se uzdiže put neba. Na svu sreću, pilot nije bio preterano revnostan u pogledu svojih vremenskih ograničenja. On se okrenu i poče da tovari stvari na svoju čeličnu kornjaču. Pod romantičnim uticajem klasične literature drevnih dana, mislio je da upotrebi kolonu magaraca, ali nije mogao da nađe zoološki vrt voljan da mu ih proda. To je u stvari bilo dobro - nije ništa znao o ograničenjima, manama, navikama, porocima, bolestima i nezi tih korisnih malih zverčica - pride, još, i nesvestan svog neznanja. Gospodar i sluga bi se otimali da jedno drugoga unesreće.
<BR>&nbsp;&nbsp;&nbsp;&nbsp;&nbsp;Vozilo koje beše odabrao nije bilo beskorisna zamena za magarce. Bilo je izrazito grubo, lako za upravljanje, i skoro nepokvarljivo. Energiju je crpelo iz šest kvadratnih metara solarnih panela koji su mu stajali na niskom, zakrivljenom krovu. Paneli su pokretali motor, ili su, kada bi kola stajala, punili akumulator za slučaj oblačnog vremena ili noćne vožnje. Ležišta su bila 'večita', i svaki pokretni deo, osim gusenica i kontrola, bio je zapečaćen, obezbeđen protiv amaterskog prčkanja.
<BR>&nbsp;&nbsp;&nbsp;&nbsp;&nbsp;Vozilo je moglo gurati ravnomernih desetak kilometara na sat na glatkom, ravnom betonu. Kada bi se suočilo sa brdima ili grubim terenom, nije se zaustavljalo već bi jednostavno usporilo, dok se teren ne bi uskladio sa njegovim ravnomernim dovodom energije.
<BR>&nbsp;&nbsp;&nbsp;&nbsp;&nbsp;Čelična kornjača davala je Mek Kinonu osećaj robinzonovske nezavisnosti. Nije mu padalo na pamet da je ovo vozilo krajnji proizvod zajedničkog napora i inteligentne saradnje stotina hiljada ljudi, živih i mrtvih. Tokom čitavog svog života bio je navikao na nepogrešive usluge mnogo složenije opreme i zaista je kornjaču smatrao komadom opreme na istom primitivnom nivou kao što su bili drvosečina sekira ili lovački nož. Njegove sposobnosti bile su u prošlosti usmerene na književnu kritiku, pre nego na tehniku, ali ga to nije sprečavalo da veruje kako će mu urođena inteligencija i nekoliko priručnika biti sve što je potrebno da, ukoliko mu bude bila neophodna, napravi novu kornjaču.
<BR>&nbsp;&nbsp;&nbsp;&nbsp;&nbsp;Znao je da bi mu, pri tom, bili neophodni razni metali, ali ni u tome nije video nikakvu prepreku, budući da mu je znanje o teškoćama nalaženja i vađenja rude i njene metalurške prerade bilo škrto baš kao i njegovo poznavanje magaraca.
<BR>&nbsp;&nbsp;&nbsp;&nbsp;&nbsp;Njegova dobra ispunjavala su svaki delić praktičnog malog teretnjaka. Proverio je i poslednji predmet sa spiska i zadovoljno prešao preko liste. Istraživač ili avanturista iz prošlosti mogao bi biti zadovoljan ovakvom opremom, pomisli on. Mogao je zamisliti kako Džeku Londonu prikazuje svoju kolibu na rasklapanje. 'Vidiš, Džek', rekao bi mu, 'to je zaštita od svake vrste vremena - savršeno izolovani zidovi i pod, i ne mogu zarđati. Tako je laka da je sam možeš namestiti za pet minuta, ali i tako čvrsta da možeš mirno spavati sa najvećim grizlijem na svetu tik ispred vrata'.
<BR>&nbsp;&nbsp;&nbsp;&nbsp;&nbsp;A London bi se počešao po glavi i rekao: 'Dejve, ti si pravo čudo. Da sam ovo imao u Jukonu, gde bi mi bio kraj!'
<BR>&nbsp;&nbsp;&nbsp;&nbsp;&nbsp;Ponovo je proverio spisak. Imao je dovoljno koncentrovane i dehidrirane hrane i vitaminskih koncentrata da mu potraju šest meseci. To će mu dati dovoljno vremena da sagradi rasadnike za hidroponike i da počne sa uzgajanjem semenja. Medicinske zalihe - nije očekivao da će mu trebati, ali predostrožnost nikada nije bila na odmet. Bili su tu i priručnici svih vrsta. Mala sportska puška - starost: prošli vek. Lice mu se malo smrači na ovo. Ratno odeljenje beše odlučno odbilo da mu proda prenosni blaster. Kada se pozvao na pravo zajedničkog društvenog nasleđa, mrzovoljno su mu dali planove i specifikacije i rekli mu da je sam napravi. Pa, i hoće, čim bude imao malo slobodnog vremena.
<BR>&nbsp;&nbsp;&nbsp;&nbsp;&nbsp;Sve ostalo je bilo u redu. Mek Kinon se pope u kabinu, dohvati dve kontrolne ručke i usmeri vrh kornjače prema stražarnici. Nisu na njega obraćali pažnju još otkako se brod beše spustio; i sada je samo želeo da mu otvore kapiju i da ga propuste.
<BR>&nbsp;&nbsp;&nbsp;&nbsp;&nbsp;Nekoliko vojnika bilo je okupljeno oko stražarnice. Prepoznavši jednog pitomca po srebrnoj traci koja mu je stajala postrance na kiltu, on odluči da se njemu obrati. "Spreman sam da pođem. Hoćete li, molim vas, da otvorite Kapiju?"
<BR>&nbsp;&nbsp;&nbsp;&nbsp;&nbsp;"U redu", odgovori mu oficir i okrenu se vojniku koji je nosio običan sivi kilt terenske redovske uniforme. "Dženkinse, reci kontroli da otvori - negde kod broja tri, reci im", dodade on, procenjujući dimenzije kornjače.
<BR>&nbsp;&nbsp;&nbsp;&nbsp;&nbsp;On se okrenu Mek Kinonu. "Dužnost mi je da vam saopštim da se možete vratiti u civilizaciju, čak i ovog časa, ukoliko pristanete da vas smeste u bolnicu i izleče vas od neuroza."
<BR>&nbsp;&nbsp;&nbsp;&nbsp;&nbsp;"Ne patim ja ni od kakvih neuroza!"
<BR>&nbsp;&nbsp;&nbsp;&nbsp;&nbsp;"Vrlo dobro. Ukoliko se predomislite, u bilo kom trenutku u budućnosti, dovoljno je da se vratite na mesto na kojem ste ušli. Tamo postoji alarmno zvonce kojim možete obavestiti čuvara da želite da se kapija otvori."
<BR>&nbsp;&nbsp;&nbsp;&nbsp;&nbsp;"Ne mogu ni da zamislim zbog čega bi mi to bilo potrebno."
<BR>&nbsp;&nbsp;&nbsp;&nbsp;&nbsp;Oficir sleže ramenima. "Možda ne možete... Ipak, sve vreme smeštamo odbegle u karantin. Da ja pišem pravila, bilo bi mnogo teže izići odatle." Zvonjava alarma iznenada ga prekinu. Vojnici blizu njega se predostrožno odmakoše, u trku vadeći blastere. Ružna cev jednog velikog blastera izviri sa krova stražarnice, usmerena ka Barijeri.
<BR>&nbsp;&nbsp;&nbsp;&nbsp;&nbsp;Oficir odgovori na pitanje koje se beše uobličilo na Mek Kinonovom licu. "Kontrola je spremna da otvori." On mahnu rukom prema zgradi, pa se ponovo obrati pridošlici. "Vozite pravo kroz središte otvora. Potrebno je dosta energije da se suzbije polje; ako dodirnete ivicu, moraćemo da vas skupljamo u komadićima."
<BR>&nbsp;&nbsp;&nbsp;&nbsp;&nbsp;Sitna, svetla tačka pojavi se na dnu Barijere, ispred mesta na kome su ga čekali, a onda se postepeno proširila u polukrug na crnoj praznini. Bila je sada dovoljno velika da kroz luk koji se beše stvorio Mek Kinon ugleda i pejsaž s druge strane. Željno je izvirivao.
<BR>&nbsp;&nbsp;&nbsp;&nbsp;&nbsp;Otvor je narastao dok ne postade širok sedam metara, a onda se zaustavi. Uokvirivao je prizor grubih goleti. Ugledavši krajolik, Mek Kinon se besno okrenu oficiru. "Prevarili su me!" uzviknu on. "To nije zemlja sposobna da izdržava čoveka."
<BR>&nbsp;&nbsp;&nbsp;&nbsp;&nbsp;"Ne budite nestrpljivi", odgovori ovaj. "Ima i dobre zemlje, tamo pozadi. Pored toga - ne morate ni da uđete. Ipak, ukoliko ste rešeni da idete - krenite!"
<BR>&nbsp;&nbsp;&nbsp;&nbsp;&nbsp;Mek Kinon pocrvene i povuče obe kontrole. Gusenice zagrizoše tle i kornjača se zatetura, uputivši se pravo ka Kapiji i u Izgnanstvo.
<BR>&nbsp;&nbsp;&nbsp;&nbsp;&nbsp;Našavši se nekoliko metara iza Kapije, on se obazre. Barijera se nadvijala nad njom, ničim ne pokazujući gde se nalazio otvor. Pored mesta kroz koje beše prošao nalazila se jedna metalna kabina, i on pretpostavi da se u njoj nalazi alarm koji oficir beše pomenuo, ali kako nije bio posebno zainteresovan on vrati pogled na vožnju.
<BR>&nbsp;&nbsp;&nbsp;&nbsp;&nbsp;Protežući se ispred njega i vijugajući između stenovitih brežuljaka, nalazio se nekakav put. Nije bio popločan, kao ni skoro popravljan, ali je imao lagan spust, pa je kornjača mogla da održava podnošljivu brzinu. Nastavio je njime, ne zato što mu se to dopadalo, već zato što je to bio jedini put koji je vodio iz okoliša očigledno neodgovarajućeg za njegove potrebe.
<BR>&nbsp;&nbsp;&nbsp;&nbsp;&nbsp;Putem nije nikog sreo. To mu je odgovaralo; nije imao želju da sretne druga ljudska bića dok ne otkrije poželjnu zemlju na kojoj se može nastaniti, i ne ograniči svoj posed. Međutim, brežuljci nisu bili lišeni života; nekoliko puta je krajičkom oka uočio sitne tamne prilike kako jure po kamenju, i povremeni par svetlih, okruglih očiju.
<BR>&nbsp;&nbsp;&nbsp;&nbsp;&nbsp;Nije mu isprva palo na pamet da bi mu ove pitome, male životinje koje trče u zaklon kada ga ugledaju, mogle poslužiti za ishranu - bio je jednostavno zadovoljan i usrećen njihovim prisustvom. A kada je slučajno pomislio da bi se mogle upotrebiti i kao hrana, ta mu je pomisao najpre bila odvratna - običaj ubijanja iz 'sporta' beše uveliko iščezao, i to davno pre njegovog rođenja; isto tako, budući da je razvoj jeftinih sintetičkih proteina u drugoj polovini prethodnog veka označio ekonomsku propast bavljenja odgajivanjem životinja za klanje, sumnjao je da je ikad u životu okusio životinjsko meso.
<BR>&nbsp;&nbsp;&nbsp;&nbsp;&nbsp;Ipak, kada je jednom razmislio o tome, činilo mu se sasvim logičnim. Očekivao je da živi od prirode; iako je pri ruci imao nešto hrane za blisku budućnost, bilo bi mudro sačuvati je uz pomoć onoga što mu je priroda nudila. Potisnuo je, stoga, svoju estetsku gadljivost i etičke sumnje, i odlučio da prvom prilikom upuca jednu od tih malih životinja.
<BR>&nbsp;&nbsp;&nbsp;&nbsp;&nbsp;U skladu s tim, izvadio je pušku, napunio je i smestio da mu bude pri ruci. Uobičajenim sadizmom sudbine, divljači nije bilo na vidiku u narednih pola sata. I, upravo je prolazio preko malog prevoja od stenovitih izbočina, kada je ugledao svoju lovinu. Provirivala je i gledala ga iza male stene, sa pametnim ali neuznemirenim očima. On zaustavi kornjaču i pažljivo nanišani, naslonivši i umirivši pušku na bočnom delu kabine. Njegova žrtva mu pomože time što iskoči na otvoreno.
<BR>&nbsp;&nbsp;&nbsp;&nbsp;&nbsp;On povuče okidač, nenamerno stežući mišiće i za trenutak zažmurivši. Naravno, hitac je odleteo previsoko i udesno.
<BR>&nbsp;&nbsp;&nbsp;&nbsp;&nbsp;Međutim, tada je bio previše zauzet da to primeti; činilo mu se kao da čitav svet beše eksplodirao. Desno rame mu je utrnulo, usta su ga bolela kao da ga je neko udario posred njih, dok su mu uši odzvanjale na čudan i neprijatan način. Bio je gotovo iznenađen kada je ustanovio da je puška još netaknuta u njegovim rukama i očigledno neoštećena nezgodom.
<BR>&nbsp;&nbsp;&nbsp;&nbsp;&nbsp;Spustio ju je, iskobeljao se iz kola i pojurio do mesta gde se stvorenjce maločas nalazilo, ali od njega nije bilo ni traga. Pretražio je i bližu okolinu, ali ga svejedno nije pronašao. Zbunjen, vratio se svom vozilu, uveren da je puška na neki način neispravna i da bi je trebalo pažljivo ispitati pre nego što ponovo pokuša da puca iz nje.
<BR>&nbsp;&nbsp;&nbsp;&nbsp;&nbsp;Njegova malopređašnja meta, međutim, pažljivo je posmatrala njegove postupke sa osmatračnice na nekoliko metara razdaljine, do koje je odjurila na zvuk pucnja. Bila je podjednako zbunjena zvukom pucnja, isto tako nenaviknuta na vatrena oružja kao i sam Mek Kinon.
<BR>&nbsp;&nbsp;&nbsp;&nbsp;&nbsp;Pre nego što je ponovo pokrenuo kornjaču, Mek Kinon je morao da se postara za svoju gornju usnu, koja mu je bila naduvena, bolna i raskrvarena od duboke ogrebotine. To je samo uvećalo njegove sumnje da je puška neispravna. Nigde u avanturističkoj literaturi devetnaestog i dvadesetog veka, o kojoj je bio tako zavisan, nije naišao na upozorenje da, kada se puca iz puške dovoljno teške da zanese čoveka, nije dobro držati je u desnoj ruci, na taj način da ga desni palac i nokat udare po ustima.
<BR>&nbsp;&nbsp;&nbsp;&nbsp;&nbsp;Posuo je ranu antiseptikom i stavio na nju nekakvu gazu, i potom, donekle razočaran, nastavio svojim putem. Prolaz kojim je ušao među brda beše se u međuvremenu proširio, i brda su postala zelenija. Prošao je jedan oštar zavijutak na putu, a onda ugledao široku plodnu dolinu koja se prostirala pred njim. Protezala se u daljinu, sve dok joj se drugi kraj nije izgubio u toploj dnevnoj izmaglici.
<BR>&nbsp;&nbsp;&nbsp;&nbsp;&nbsp;Veliki deo doline bio je obrađen, i Mek Kinon je mogao razabrati ljudske naseobine. Nastavio je napred sa pomešanim osećanjima. Postojanje drugih ljudi značilo je manje teškog rada, ali, činilo se da da prisvajanje teritorije neće baš biti tako lako kao što je zamišljao. Ipak... Izgnanstvo je bilo veliko mesto.
<BR>&nbsp;&nbsp;&nbsp;&nbsp;&nbsp;Stigao je do mesta gde se put spuštao na dno doline, kada dva čoveka iskoračiše pred njega na put. Držali su nekakva oružja na gotovs. Jedan od njih mu se obrati:
<BR>&nbsp;&nbsp;&nbsp;&nbsp;&nbsp;"Stoj!"
<BR>&nbsp;&nbsp;&nbsp;&nbsp;&nbsp;Mek Kinon postupi kako su mu naložili, a onda im se, dok su mu se približavali, glasno obrati. "Šta želite?"
<BR>&nbsp;&nbsp;&nbsp;&nbsp;&nbsp;"Carina. Stani tamo pored kancelarije." Čovek mu pokaza na malu zgradu povučenu nekoliko metara od puta, koju Mek Kinon ne beše ranije uočio. Skrenuo je pogled sa nje na govornika, i osetio laganu, nerazumnu vrelinu kako mu se širi iz stomaka, čineći njegovo i ovako poremećeno rasuđivanje još manje razumnim.
<BR>&nbsp;&nbsp;&nbsp;&nbsp;&nbsp;"O čemu vi to kog vraga pričate?" prasnu on. "Sklonite se i pustite me da prođem."
<BR>&nbsp;&nbsp;&nbsp;&nbsp;&nbsp;Onaj koji ne beše ništa progovorio podiže svoje oružje i uperi ga u Mek Kinonove grudi, ali mu prvi zgrabi ruku i pomeri mu oružje ustranu. "Nemoj da upucaš glupana, Džo", dobaci mu on osorno. "Uvek si nervozan." Potom se ponovo obrati Mek Kinonu. "Opireš se zakonu. Hajde - požuri!"
<BR>&nbsp;&nbsp;&nbsp;&nbsp;&nbsp;"Zakonu?" Mek Kinon se sarkastino nasmeja i zgrabi pušku sa sedišta. Ali, nije mu ni dospela do ramena - čovek koji je sve vreme pričao opali, naizgled se ni ne potrudivši da nanišani. Mek Kinonu puška bi izbijena iz ruke i odlete u vazduh, pavši potom u jarak pored puta iza kornjače.
<BR>&nbsp;&nbsp;&nbsp;&nbsp;&nbsp;Čovek koji je ćutao sa mrzovoljnim je interesovanjem posmatrao let puške. "Lep hitac, Bleki", primeti on. "Nije ga ni dotakao."
<BR>&nbsp;&nbsp;&nbsp;&nbsp;&nbsp;"Oh, puka sreća", odbrusi drugi, ali se iskezi od zadovoljstva zbog komplimenta. "Mada mi je drago da ga nisam zakačio - ne moram da pišem izveštaj." Potom nastavi službenim tonom, ponovo se obraćajući Mek Kinonu, koji je sedeo zbunjen, trljajući svoje bolne ruke. "Pa, žestoki? Da li ćeš se lepo ponašati ili da dođemo da te pokupimo?"
<BR>&nbsp;&nbsp;&nbsp;&nbsp;&nbsp;Mek Kinon odustade. Odvezao je kornjaču na određeno mesto i pokunjeno čekao naređenja. "Izlazi i počni da istovaruješ", rekoše mu.
<BR>&nbsp;&nbsp;&nbsp;&nbsp;&nbsp;On posluša, upravljajući se ovog puta po nagonu. Dok je istovarivao svoje dragocene stvari, čovek kome se drugi obraćao sa Bleki razdvajao je teret u dve hrpe, dok ih je Džo zapisivao na štampanom obrascu. Uskoro je primetio da Džo zapisuje samo predmete stavljene na prvu gomilu. Ovo je shvatio tek kada mu je Bleki rekao da vrati u kornjaču samo predmete sa te gomile, dok je, sam, počeo unositi dobra sa druge gomile u zgradu. Mek Kinon poče da se buni...
<BR>&nbsp;&nbsp;&nbsp;&nbsp;&nbsp;Džo ga udari u usta, hladno i bez emocija. Mek Kinon se sruši, ali se ponovo diže, željan borbe. Bio ga je obuzeo takav slepi bes da bi napao i jurišajućeg nosoroga. Džo, međutim, pažljivo proceni njegov nalet i ponovo ga udari. Ovog puta Mek Kinon nije bio u stanju da odmah ustane.
<BR>&nbsp;&nbsp;&nbsp;&nbsp;&nbsp;Bleki priđe lavabou u jednom uglu kancelarije i ponovo iziđe sa mokrim peškirom i dobaci ga Mek Kinonu. "Obriši lice ovim, druškane, i vraćaj se u bagi. Moramo da krenemo."
<BR>&nbsp;&nbsp;&nbsp;&nbsp;&nbsp;Mek Kinon je imao na pretek vremena za razmišljanje dok je vozio Blekija u grad. Izuzev škrtog odgovora: 'Plenidbeni sud', na Mek Kinovo pitanje o odredištu, Bleki nije pričao - a ni Mek Kinon ga nije pritiskao, bez obzira koliko je žudeo za informacijama. Usta su ga bolela od kazne, glava ga je tištala i više nije dolazio u iskušenje da postupak ubrza nekom nepromišljenom pričom.
<BR>&nbsp;&nbsp;&nbsp;&nbsp;&nbsp;Očigledno, Izgnanstvo baš nije predstavljalo pograničnu anarhiju kakvu je očekivao. Postojala je, po svemu sudeći, nekakva uprava, ali ga ona nije podsećala ni na šta na šta je bio naviknut. Zamišljao je zemlju plemenitih, nezavisnih duhova koji su jedni drugima ostavljali najširu slobodu i međusobno se poštovali. Trebalo je da tu, naravno, bude zlikovaca, ali bi se sa njima postupalo po kratkom i, verovatno, smrtonosnom zakonu čim bi pokazali svoje zle prirode. Mek Kinon je u sebi nosio snažno, iako podsvesno ubeđenje da pravda, na kraju, uvek izlazi kao pobednik.
<BR>&nbsp;&nbsp;&nbsp;&nbsp;&nbsp;Ustanovivši da postoji nekakva uprava, očekivao je da i ona sledi opštu shemu na kakvu beše naviknut tokom čitavog svog života - da je iskrena, savesna, srazmerno efikasna i obavezno pažljiva kada su u pitanju građanska prava i slobode. Bio je, naravno, svestan da uprave nisu uvek takve, ali njih nikad nije iskusio - pomisao mu je bila strana i neverovatna kao i kanibalizam ili trgovina robljem.
<BR>&nbsp;&nbsp;&nbsp;&nbsp;&nbsp;Da je zastao da o tome razmisli, možda bi shvatio da radnici u javnim službama u Izgnanstvu nikada nisu bili psihološki proveravani da bi se ustanovilo da li su, po svom temperamentu, pogodni za obavljanje predviđenih dužnosti; i pošto se svaki stanovnik Izgnanstva - baš kao i on - nalazio tu zbog nekog prekršaja osnovnog pravila ponašanja i, potom, odbijanja odgovarajućeg tretmana, bio bi logičan zaključak da će većina među njima biti nastrana i nepravedna.
<BR>&nbsp;&nbsp;&nbsp;&nbsp;&nbsp;Svoje nade vezivao je za činjenicu da idu na sud. Sve što je tražio bila je prilika da sudiji ispriča svoju priču.
<BR>&nbsp;&nbsp;&nbsp;&nbsp;&nbsp;U svetlosti njegovog odbacivanja svih veza s organizovanom vlašću njegova je zavisnost o sudskoj proceduri mogla izgledati čudna; međutim, iako je mogao da vladu odbaci na rečima, nije se mogao otarasiti celoživotnog prilagođavanja okolini. Mogao je da proklinje sud koji ga beše ponizio osuđujući ga na Dve Alternative, ali je, ipak, od sudova očekivao da sprovode pravdu. Mogao je opstajati na svojoj gruboj nezavisnosti, ali je ipak od osoba sa kojima se sreće očekivao da se ponašaju u skladu sa Zavetom - sa drugačijima se nikada ne beše ni susreo. Nije mogao da odbaci svoju prošlost, kao što nije mogao da odbaci ni svoje telo.
<BR>&nbsp;&nbsp;&nbsp;&nbsp;&nbsp;Ali, on to još nije znao.
<BR>&nbsp;&nbsp;&nbsp;&nbsp;&nbsp;Mek Kinon nije ustao kada je sudija ušao u sudnicu. Sudski službenici ga brzo ispraviše, ali ne pre nego što je izazvao mrštenje sa klupe. Sudijina pojava i ponašanje nisu bili ohrabrujući. Bio je to dobro uhranjen čovek, stamene građe, čiji je sadistički karakter bio očigledan u crtama lica i držanju. Sačekali su dok se sa svom strogošću pozabavio sa nekoliko lakših prekršaja. Dok je slušao, Mek Kinonu je sve to izgledalo skoro protivzakonito.
<BR>&nbsp;&nbsp;&nbsp;&nbsp;&nbsp;Svejedno, osetio je olakšanje kada je prozvano njegovo ime. Iskoračio je i počeo smesta da kazuje svoju priču. Sudijin čekić ga, međutim, prekide.
<BR>&nbsp;&nbsp;&nbsp;&nbsp;&nbsp;"O čemu se ovde radi?" upita sudija, namrštenog lica. "Pijanstvu i izazivanju nereda, očigledno. Obuzdaću ja tu raspojasanost među mladima, pa makar to izvuklo i poslednji gram snage iz mog tela!" On se okrenu ka službeniku. "Neki raniji prekršaji?"
<BR>&nbsp;&nbsp;&nbsp;&nbsp;&nbsp;Službenik mu nešto prošapta na uho, i sudija uputi Mek Kinonu pogled pomešane ljutnje i sumnje, a onda naloži stražaru na carini da pristupi. Bleki je ispričao jasnu, neokolišnu priču sa lakoćom čoveka naviklog da svedoči. Mek Kinonov slučaj pri tom je definisao kao suprotstavljanje oficiru u vršenju dužnosti, i podneo na uvid inventar koji njegov kolega beše pripremio - ali nije pomenuo veliku količinu dobara koja je bila izdvojena pre pravljenja spiska.
<BR>&nbsp;&nbsp;&nbsp;&nbsp;&nbsp;Sudija se okrenu Mek Kinonu. "Imate li da nešto kažete u svoju odbranu?"
<BR>&nbsp;&nbsp;&nbsp;&nbsp;&nbsp;"Svakako da imam, doktore", poče on žurno. "Nema reči..."
<BR>&nbsp;&nbsp;&nbsp;&nbsp;&nbsp;Bang! Čekić ga prekide. Sudski službenik brzo priđe Mek Kinonu, u pokušaju da mu objasni pravila obraćanja sudu. Objašnjenje ga je zbunilo. Po njegovom iskustvu, 'sudija' je prirodno označavao lekara - psihijatra specijalizovanog za socijalne probleme. Isto tako, nikada ne beše čuo ni za neke posebne načine govora u sudnici. Ipak, prilagodio je svoj jezik, kako mu beše naloženo.
<BR>&nbsp;&nbsp;&nbsp;&nbsp;&nbsp;"Neka mi bude dozvoljeno da se obratim časnom sudu... Ovaj čovek laže. On i njegov sadrug napali su me i opljačkali. Jednostavno sam..."
<BR>&nbsp;&nbsp;&nbsp;&nbsp;&nbsp;"Šverceri uvek misle da ih pljačkaju, kada ih carinici uhvate", zareža sudija. "Da li poričete da ste pokušali da se opirete pregledu?"
<BR>&nbsp;&nbsp;&nbsp;&nbsp;&nbsp;"Ne, poštovani sudijo, ali..."
<BR>&nbsp;&nbsp;&nbsp;&nbsp;&nbsp;"To je dovoljno. Kazna od pedeset procenata pridodaje se standardnoj kazni. Platićete službeniku."
<BR>&nbsp;&nbsp;&nbsp;&nbsp;&nbsp;"Ali, poštovani sudijo, ne mogu..."
<BR>&nbsp;&nbsp;&nbsp;&nbsp;&nbsp;"Zar ne možete da platite?"
<BR>&nbsp;&nbsp;&nbsp;&nbsp;&nbsp;"Nemam novaca. Imam samo svoje stvari."
<BR>&nbsp;&nbsp;&nbsp;&nbsp;&nbsp;"Pa?" Sudija se okrenu ka službeniku. "Normalna osuda. Skloni njegove stvari. Deset dana pritvora zbog skitanja. Zajednica ne može ovim useljeničkim propalicama dopustiti da tumaraju unaokolo i napadaju poslušne građane. Sledeći slučaj!"
<BR>&nbsp;&nbsp;&nbsp;&nbsp;&nbsp;Odvukli su ga napolje. Tek je zvuk ključa u zamandaljenim vratima iza njega učinio da shvati svoju sudbinu.
<BR>&nbsp;&nbsp;&nbsp;&nbsp;&nbsp;"Zdravo, druškane, kakvo je vreme napolju?" Zatvorska ćelija već je imala jednog stanovnika - malog, naboranog čoveka koji podiže pogled sa partije pasijansa da pozdravi Mek Kinona. Sedeo je objahavši klupu na kojoj beše rasprostro karte, posmatrajući pridošlicu bezbrižnim, svetlim, sitnim očima.
<BR>&nbsp;&nbsp;&nbsp;&nbsp;&nbsp;"Napolju je vedro, ali je u sudnici strašno oblačno", odgovori MekKinon, pokušavajući da prihvati isti šeretski ton, ali ne uspevajući posebno u tome. Usta su ga bolela, naružujući mu osmeh.
<BR>&nbsp;&nbsp;&nbsp;&nbsp;&nbsp;Čovečuljak prebaci nogu preko klupe i približi mu se lakim, tihim korakom. "Čuj, druškane, mora da si to zaradio u mašini", primeti on, pregledajući Mek Kinonova usta. "Da li te bole?"
<BR>&nbsp;&nbsp;&nbsp;&nbsp;&nbsp;"Ęavolski", priznade MekKinon.
<BR>&nbsp;&nbsp;&nbsp;&nbsp;&nbsp;"Moraćemo da učinimo nešto po tom pitanju." On priđe vratima ćelije i zalupa. "Hej! Lefti! Kuća gori! Brzo!"
<BR>&nbsp;&nbsp;&nbsp;&nbsp;&nbsp;Čuvar se došeta i stade s druge strane vrata. "Šta hoćeš, Fejderu?" upita on bezosećajno.
<BR>&nbsp;&nbsp;&nbsp;&nbsp;&nbsp;"Moj stari školski drugar udaren je zavrtkom u lice i bol je nepodnošljiv. Evo ti prilike da izgladiš stvari sa Nebesima - ukoliko odjuriš do ambulante, zgrabiš gazu i oko pet grama neoanodina."
<BR>&nbsp;&nbsp;&nbsp;&nbsp;&nbsp;Čuvarev izraz nije bio ohrabrujući. Zatvorenik je izgledao razočaran. "Ali, Lefti", reče on, "mislio sam da ćeš skočiti na priliku da učiniš neko dobro delo." Sačekavši nekoliko trenutaka, on dodade: "Da ti nešto kažem... Učini mi to, a ja ću ti pokazati kako da rešiš onu zagonetku 'Koliko je En stara?' Je l' važi?"
<BR>&nbsp;&nbsp;&nbsp;&nbsp;&nbsp;"Najpre mi pokaži."
<BR>&nbsp;&nbsp;&nbsp;&nbsp;&nbsp;"Bilo bi predugo. Napisaću ti i dati ti kasnije."
<BR>&nbsp;&nbsp;&nbsp;&nbsp;&nbsp;Kada se čuvar vrati, Mek Kinonov sadrug u ćeliji previ svom novom cimeru rane sa nežnom spretnošću, sve vreme pričajući. "Zovu me Fejder Medži. A kako se, ortak, ti zoveš?"
<BR>&nbsp;&nbsp;&nbsp;&nbsp;&nbsp;"Dejvid Mek Kinon. Izvini, ali nisam baš dobro čuo tvoje ime."
<BR>&nbsp;&nbsp;&nbsp;&nbsp;&nbsp;"Fejder. Ipak", objasni on sa osmehom, "to nije ime koje mi je majka dala. Više mu dođe kao profesionalna počast mojoj tihoj i nenapadnoj prirodi." Mek Kinon je izgledao zbunjen. "Profesionalna počast? A čime se ti baviš?"
<BR>&nbsp;&nbsp;&nbsp;&nbsp;&nbsp;Medži složi bolan izraz lica. "Ali, Dejve", odgovori on, "ja tebe to nisam pitao. Ipak", nastavi on, "verovatno istim onim čime i ti - samoodržanjem."
<BR>&nbsp;&nbsp;&nbsp;&nbsp;&nbsp;Medži je bio strpljiv slušalac, i Mek Kinon pozdravi priliku da nekom ispriča svoje nevolje. Ispričao je priču kako je radije odlučio da dođe u Izgnanstvo nego da se povinuje odlukama suda, i kako su ga, tek što je prispeo, opljačkali i odvukli na sud. Medži s razumevanjem klimnu glavom. "Nisam iznenađen", reče on. "Čovek mora biti u srcu razbojnik, ili ne bi bio carinik."
<BR>&nbsp;&nbsp;&nbsp;&nbsp;&nbsp;"Ali, šta će se desiti sa mojim stvarima?"
<BR>&nbsp;&nbsp;&nbsp;&nbsp;&nbsp;"Prodaće ih na aukciji, da bi im se isplatio posao."
<BR>&nbsp;&nbsp;&nbsp;&nbsp;&nbsp;"Pitam se koliko će ostati za mene."
<BR>&nbsp;&nbsp;&nbsp;&nbsp;&nbsp;Medži ga polgeda. "Ostati? Neće ništa ostati. Verovatno ćeš još morati da platiš i sudske troškove."
<BR>&nbsp;&nbsp;&nbsp;&nbsp;&nbsp;"A? A šta je to?"
<BR>&nbsp;&nbsp;&nbsp;&nbsp;&nbsp;"Radi se o uredbi po kojoj osuđeni plaća za izvršavanje presude", objasni Medži kratko. "To znači da ćeš, kada ti istekne tvojih deset dana, još uvek biti u dugu prema sudu. Potom ti, dečko moj, sledi prinudni rad - otplaćivaćeš dug dolar po danu."
<BR>&nbsp;&nbsp;&nbsp;&nbsp;&nbsp;"Fejderu... Zavitlavaš me."
<BR>&nbsp;&nbsp;&nbsp;&nbsp;&nbsp;"Sačekaj, pa ćeš videti. Ima još dosta toga da naučiš, Dejve."
<BR>&nbsp;&nbsp;&nbsp;&nbsp;&nbsp;Izgnanstvo je bilo znatno složenije mesto, čak i od onoga što Mek Kinon beše do tog trenutka iskusio. Medži mu je objasnio da, u stvari, postoje tri vlasti, nezavisne jedne od drugih. Zatvor u kome su zatvorenici bili smešteni nalazio se u takozvanoj Novoj Americi. Ona je imala demokratski oblik uređenja, ali postupak čija je žrtva i sam bio predstavljao je tipičan način njenog funkcionisanja.
<BR>&nbsp;&nbsp;&nbsp;&nbsp;&nbsp;"Ovo mesto je, ipak, pravi raj u poređenju sa Slobodnom Državom", nastavi Medži. "Bio sam tamo..." U Slobodnoj Državi vladala je prava pravcata diktatura; glavni čovek vladajuće klike nosio je titulu Osloboditelja. Njihov moto glasio je 'Dužnost i Poslušnost', i red se održavao sa strogošću koja nije ostavljala mesta ni za kakvu slobodu mišljenja. Vladina filosofija imala je koren u starim funkcionalističkim doktrinama. Država se smatrala jedinstvenim organizmom - sa jednom glavom, jednim mozgom i jednim jedinim ciljem. Sve što nije bilo prinudno bilo je zabranjeno. "Časna reč", tvrdio je Medži, "ne možeš tamo ni u krevet da odeš a da među čaršavima ne nađeš nekog iz te njihove proklete tajne policije.
<BR>&nbsp;&nbsp;&nbsp;&nbsp;&nbsp;Ali, čak i to", dodade on, "predstavlja lakše mesto za život nego život s Anđelima."
<BR>&nbsp;&nbsp;&nbsp;&nbsp;&nbsp;"Anđelima?"
<BR>&nbsp;&nbsp;&nbsp;&nbsp;&nbsp;"Naravno. Još ih imamo. Mora da je bilo dve ili tri hiljade zadrtih, koji su posle Revolucije odabrali da odu u Izgnanstvo - to, valjda, znaš. U brdima na severu još postoji njihova kolonija, sa sve Ovaploćenim Prorokom i njihovim ceremonijama. Nisu to loši ljudi, ali su spremni da te oslobode grehova - čak i ako te pri tom ukokaju."
<BR>&nbsp;&nbsp;&nbsp;&nbsp;&nbsp;Sve tri države imale su jednu zanimljivu zajedničku crtu - svaka je tvrdila da je jedina prava vlada čitavih Sjedinjenih Država, i svaka je iščekivala neki budući dan kada će povratiti 'neiskupljene' delove - to jest, one van Izgnanstva. Za Anđele, to je bio događaj koji će se odigrati kada se Prvi Prorok vrati na zemlju i ponovo im se stavi na čelo. U Novoj Americi bilo je to nešto tek malo više od predizbornog obećanja, koje je, kada se izbori završe, istog časa bivalo zaboravljeno.
<BR>&nbsp;&nbsp;&nbsp;&nbsp;&nbsp;Međutim, u Slobodnoj Državi bila je to utvrđena politika.
<BR>&nbsp;&nbsp;&nbsp;&nbsp;&nbsp;U saglasju sa postavljenim ciljem, između Slobodne Države i Nove Amerike beše došlo do niza ratova. 'Osloboditelj' je, sasvim logično, smatrao da je i Nova Amerika neiskupljena teritorija, i da je neophodno dovesti je pod vlast Slobodne Države, pre nego što bi se prednosti njene kulture mogle izliti i preko njenih granica.
<BR>&nbsp;&nbsp;&nbsp;&nbsp;&nbsp;Medžijeve reči do kraja su razorile Mek Kinonove snove o nalaženju anarhističke utopije unutar Barijere; pa ipak, nije mogao dopustiti da mu omiljena iluzija skonča bez ikakvog protesta. "Ali, Fejderu", bio je uporan, "zar ne postoji neko mesto gde čovek može sam mirno živeti, bez svih tih nepodnošljivih uplitanja sa strane?"
<BR>&nbsp;&nbsp;&nbsp;&nbsp;&nbsp;"Ne postoji..." odgovori Fejder. "Ne... Osim ukoliko pođeš u brda i sakriješ se. Onda bi ti bilo dobro, dok god se držiš podalje od Anđela. Ali, bilo bi to prilično tegobno, živeti samo od zemlje. Nekad probao?"
<BR>&nbsp;&nbsp;&nbsp;&nbsp;&nbsp;"Nisam... Ne baš... Ali, čitao sam sve klasike: Zejna Greja, Emersona Houa i ostale."
<BR>&nbsp;&nbsp;&nbsp;&nbsp;&nbsp;"Pa... možda bi i mogao uspeti. Ipak, ukoliko stvarno želiš da budeš pustinjak, bolje ti je da to probaš Napolju, gde nema toliko prepreka."
<BR>&nbsp;&nbsp;&nbsp;&nbsp;&nbsp;"Ne!" Mek Kinonova kičma se odmah uspravi. "Ne, nikad to neću to učiniti. Nikad se neću podvrći psihološkoj reorijentaciji, samo da bih dobio priliku da budem sam. Da se mogu vratiti tamo gde sam bio pre nekoliko meseci, pre nego što su me uhapsili, možda bi bilo u redu da odem u Rokije, ili da negde potražim neku napuštenu farmu... Ali sa tom dijagnozom pred nosom... pošto mi je saopšteno da nisam pogodan za ljudsko društvo dok mi ne prekroje osećanja tako da se uklope u male, precizne sheme, ne, to ne bih mogao. Ne, ukoliko bi to značilo odlazak u sanatorijum..."
<BR>&nbsp;&nbsp;&nbsp;&nbsp;&nbsp;"Shvatam", složi se Fejder, klimajući glavom, "hoćeš da budeš u Izgnanstvu, ali ne želiš da te Barijera odseče od ostatka sveta."
<BR>&nbsp;&nbsp;&nbsp;&nbsp;&nbsp;"Ne, to baš nije pošteno... Pa, možda, na neki način. Čuj, ne misliš valjda i ti da sam nepogodan za međuljudske kontakte, a?"
<BR>&nbsp;&nbsp;&nbsp;&nbsp;&nbsp;"Meni izgledaš pristojno", stade ga uveravati ga Medži, osmehujući se, "ali i ja sam, sećaš se, u Izgnanstvu... Možda ja nisam merodavan."
<BR>&nbsp;&nbsp;&nbsp;&nbsp;&nbsp;"Ne pričaš kao da ti se dopada ovde. Zbog čega si onda dolazio?"
<BR>&nbsp;&nbsp;&nbsp;&nbsp;&nbsp;Medži učtivo podiže prst u znak ućutkavanja. "Pst! Pst! To je jedno od pitanja koje nikad ne smeš postaviti nekom čoveku ovde. Moraš pretpostaviti da je došao zato što je znao da je sve ovde divno."
<BR>&nbsp;&nbsp;&nbsp;&nbsp;&nbsp;"Ipak... Izgleda da ti se ne dopada."
<BR>&nbsp;&nbsp;&nbsp;&nbsp;&nbsp;"Nisam to rekao. Dopada mi se; ima ukusa. Sitne nepogodnosti Izgnanstva izvor su, čak, nedužnog veselja. Ipak, svaki put kada ovde postane prevruće, uvek se mogu vratiti kroz Kapiju i odmoriti se malo u mirnoj, finoj bolnici, dok se stvari ne smire."
<BR>&nbsp;&nbsp;&nbsp;&nbsp;&nbsp;Mek Kinon je ponovo bio zbunjen. "Postane prevruće? Da li i ovde vreme ume da bude pretoplo?"
<BR>&nbsp;&nbsp;&nbsp;&nbsp;&nbsp;"A? Oh, nisam mislio na kontrolu vremena - nema toga ovde, osim onoga što dopre odonud spolja. Samo sam upotrebio stari izraz."
<BR>&nbsp;&nbsp;&nbsp;&nbsp;&nbsp;"Šta on znači?"
<BR>&nbsp;&nbsp;&nbsp;&nbsp;&nbsp;Medži se nasmeši sam sebi. "Otkrićeš."
<BR>
<BR>&nbsp;&nbsp;&nbsp;&nbsp;&nbsp;Posle večere - hleb, gulaš u metalnom tanjiru, mala jabuka - Medži je uputio Mek Kinona u misterije kribidža. Na sreću, Mek Kinon nije imao gotovine za kockanje. Ubrzo Medži spusti karte, a da ih nije ni promešao. "Dejve", upita on, "da li uživaš u gostoprimstvu koje ti nudi ova ustanova?"
<BR>&nbsp;&nbsp;&nbsp;&nbsp;&nbsp;"Ne baš... Zašto?"
<BR>&nbsp;&nbsp;&nbsp;&nbsp;&nbsp;"Predlažem ti da se odjavimo."
<BR>&nbsp;&nbsp;&nbsp;&nbsp;&nbsp;"Dobra ideja, ali kako?"
<BR>&nbsp;&nbsp;&nbsp;&nbsp;&nbsp;"Upravo sam o tome i razmišljao. Misliš li da bi tvoja izubijana glava mogla da primi još jedan udarac, ukoliko je to u pravu svrhu?"
<BR>&nbsp;&nbsp;&nbsp;&nbsp;&nbsp;Mek Kinon pažljivo opipa svoje lice. "Pa, pretpostavljam - ukoliko je zaista neophodno. Ionako ne mogu da me mnogo više povrede."
<BR>&nbsp;&nbsp;&nbsp;&nbsp;&nbsp;"Prava mamina dika! A sada me slušaj... Ovaj čuvar, Lefti, pored toga što baš nije bistar, veoma je osetljiv na svoj izgled. Kada isključe svetla, ti..."
<BR>
<BR>&nbsp;&nbsp;&nbsp;&nbsp;&nbsp;"Puštajte me odavde! Puštajte me odavde!" Mek Kinon je udarao po rešetkama i vrištao. Međutim, ne stiže nikakav odgovor. Ponovio je potom predstavu, histeričnim falsetom, i Lefti se pojavi, gunđajući sve vreme, da ustanovi šta je u pitanju.
<BR>&nbsp;&nbsp;&nbsp;&nbsp;&nbsp;"Koji te to đavo grize?" upita on, provirujući kroz rešetke.
<BR>&nbsp;&nbsp;&nbsp;&nbsp;&nbsp;Mek Kinon iznenada promeni ton u moljakanje začinjeno suzama. "Oh, Lefti, molim te, pusti me odavde. Molim te! Ne mogu da podnesem mrak. Ovde je mračno - molim te, nemoj me ostaviti ovde samog." I on se, ridajući, baci na rešetke.
<BR>&nbsp;&nbsp;&nbsp;&nbsp;&nbsp;Čuvar ga prokune. "Još jedan šonja. Čuj... Umukni i smesta odlazi na spavanje, ili ću ući tu unutra i dati ti nešto zbog čega ćeš stvarno zacviliti!" I on se okrenu da pođe.
<BR>&nbsp;&nbsp;&nbsp;&nbsp;&nbsp;Istog časa, Mek Kinon se prebaci u zajedljiv, nepredvidljiv bes neuračunljivih. "Ti veliki, ružni majmune! Pacoliki idiote! Odakle ti taj nos?"
<BR>&nbsp;&nbsp;&nbsp;&nbsp;&nbsp;Lefti se okrenu nazad, sa besom na licu, i zausti da nešto kaže, ali ga Mek Kinon prekide. "Bu! Bu! Bu!" bulaznio je, kao neki nevaljali dečkić. "Leftijevu mamu je uplašila žaba-krastača..."
<BR>&nbsp;&nbsp;&nbsp;&nbsp;&nbsp;Čuvar zamahnu prema mestu gde je Mek Kinonovo lice stajalo između rešetaka na vratima, ali se ovaj istog časa izmače i posegnu za njim. Pošto ni u šta nije udario, čuvar izgubi ravnotežu i ruka mu skliznu duboko između rešetaka. Mek Kinonovi prsti istog trena mu skliznuše duž ruke i čvrsto zahvatiše Leftijev zglob.
<BR>&nbsp;&nbsp;&nbsp;&nbsp;&nbsp;Potom se baci unazad, vukući čuvara sa sobom, sve dok se Lefti nije našao zaglavljen na spoljnoj strani zamandaljenih vrata, sa jednom rukom unutra, za čiji se zglob Mek Kinon držao kao da je zavaren.
<BR>&nbsp;&nbsp;&nbsp;&nbsp;&nbsp;Povik koji se beše začeo u Leftijevom grlu ne uspe da se obznani; Medži je već bio stupio u akciju, i njegove tanke ruke progmizale su kroz rešetke i učvrstile se na čuvarevom mesnatom vratu. Lefti trgnu rukom i skoro se otrže, ali Mek Kinon prebaci težinu na desno i snažno i bolno mu uvrnu ruku.
<BR>&nbsp;&nbsp;&nbsp;&nbsp;&nbsp;Mek Kinonu je izgledalo da su ovako ostali, kao neke groteksne statue, beskonačno dugo. Puls mu je tukao u ušima, i on se u magnovenju uplaši da ga i ostali mogu čuti i priteći u pomoć Leftiju. Medži konačno progovori:
<BR>&nbsp;&nbsp;&nbsp;&nbsp;&nbsp;"Dovoljno je", prošapta on. "Prođi mu kroz džepove."
<BR>&nbsp;&nbsp;&nbsp;&nbsp;&nbsp;Izveo je to krajnje nespretno, jer su mu ruke bile krute i uzdrhtale od napora, a bilo je i više nego nezgodno raditi između rešetaka. Ipak, ključevi su bili tu, u poslednjem džepu koji je pretražio. On ih dodade Medžiju, koji pusti čuvara da sklizne na pod i prihvati ključeve.
<BR>&nbsp;&nbsp;&nbsp;&nbsp;&nbsp;Medži je sve izveo zadivljujućom brzinom i vrata se otvoriše uz razdražujuću škripu. Dejv prekorači Leftijevo telo, ali Medži kleče, skinu pendrek sa čuvarevog pojasa i udari ga njime iza uveta. Mek Kinon zastade.
<BR>&nbsp;&nbsp;&nbsp;&nbsp;&nbsp;"Jesi li ga ubio?" upita on.
<BR>&nbsp;&nbsp;&nbsp;&nbsp;&nbsp;"Zaboga, nisam", odgovori Medži, "Lefti mi je prijatelj. Hajdemo."
<BR>&nbsp;&nbsp;&nbsp;&nbsp;&nbsp;Požurili su niz polumračni hodnik između ćelija do vrata koja su vodila u kancelarije administracije - njihov jedini izlaz. Lefti ih nepažljivo beše ostavio odškrinuta, i svetlo je sijalo kroz pukotinu; međutim, dok su im se tiho približavali, s one strane vrata začuše se neki teški koraci. Dejv žurno potraži zaklon, ali sve što je mogao da uradi bilo je da se uvuče u ugao što su ga stvarale ćelije i zid. On potraži pogledom Medžija, ali ovaj beše nestao.
<BR>&nbsp;&nbsp;&nbsp;&nbsp;&nbsp;Vrata se otvoriše; jedan čovek prođe kroz njih, zastade i pogleda oko sebe. Mek Kinon vide da čovek nosi crno svetlo i ono što ide pride - rektifikujuće naočare - i namah shvati da mu tmina ne predstavlja nikakvu zaštitu. Crno svetlo se okrenu prema njemu, i on se spremi da skoči...
<BR>&nbsp;&nbsp;&nbsp;&nbsp;&nbsp;Čuo je samo jedno tupo klank! i čuvar uzdahnu, blago se zanese, i potom sruči na pod kao vreća. Medži je stajao nad njim, izdigavši se na prste, pregledajući svoj učinak i sve vreme milujući efikasni deo pendreka koga je držao stegnutog u svojoj levoj ruci.
<BR>&nbsp;&nbsp;&nbsp;&nbsp;&nbsp;"Biće dovoljno", zaključi on. "Idemo, Dejvi?"
<BR>&nbsp;&nbsp;&nbsp;&nbsp;&nbsp;On skliznu kroz vrata ni ne čekajući odgovor, i Mek Kinon krenu odmah za njim. Osvetljeni hodnik zavijao je udesno i završavao se velikim dvostrukim vratima ka ulici. Na levom zidu, blizu izlaza na ulicu, vrata još jedne, manje kancelarije stajala su otvorena.
<BR>&nbsp;&nbsp;&nbsp;&nbsp;&nbsp;Madži privuče Mek Kinona sebi. "Sada je lako", prošapta mu on. "Unutra ne bi trebalo da bude nikoga osim dežurnog. Proći ćemo pored njega, pa kroz vrata i u ozon..." Dao je potom znak Dejvu da se drži iza njega, a onda se tiho prišunjao do vrata kancelarije. Pošto je izvukao malo ogledalo iz džepa za svojim pojasom, legao je na pod, stavio glavu blizu vrata i pažljivo promolio malo ogledalce desetak centimetara ispred vrata. Očigledno je bio zadovoljan informacijom koju mu je njegov improvizovani periskop saopštio, jer se podigao na kolena i okrenuo glavu tako da Mek Kinon može videti reči koje su njegove tihe usne oblikovale. U redu je, reče on nemo, tu je samo...
<BR>&nbsp;&nbsp;&nbsp;&nbsp;&nbsp;Ali, istog časa, stotinu kilograma uniformisane nemeze sruči se na njegova ramena. Alarm se oglasi hodnikom. Medži pade na tle i stade se koprcati, ali, zatečen nespreman, bio je nadjačan. Ipak, uspeo je da otrgne glavu i uzvikne: "Beži, mali!"
<BR>&nbsp;&nbsp;&nbsp;&nbsp;&nbsp;Mek Kinon je odnekud mogao čuti zvuk stopala u trku, ali ništa nije video osim dveju razmahanih prilika ispred sebe. Protresao je glavu i ramena kao ošamućena životinja, a onda šutnuo većeg od dvojice boraca u lice. Čovek vrisnu i pusti svoju žrtvu. Mek Kinon zrabi svog manjeg sadruga za kragnu i nekako ga podiže na noge.
<BR>&nbsp;&nbsp;&nbsp;&nbsp;&nbsp;Medžijeve oči su još bile vesele. "Dobro izvedeno, momče", primeti on odsečnim suglasnicima dok su jurili kroz ulična vrata "ali, to baš nije bio kriket! Gde si naučio La Savate?"
<BR>&nbsp;&nbsp;&nbsp;&nbsp;&nbsp;Mek Kinon nije imao vremena da odgovori, budući krajnje zauzet da drži korak sa Medžijevim krivudavim, brzim trkom. Prešli su preko ulice, zatim skliznuli niz sokak i zamakli između dveju zgrada.
<BR>&nbsp;&nbsp;&nbsp;&nbsp;&nbsp;Naredni minuti, ili sati, predstavljali su za Mek Kinona pravu zbrku. Kasnije se prisećao puzanja po vrhu krova i dočekivanja u čučanj u nekom unutrašnjem dvorištu, ali se nije mogao setiti kako su dospeli na krov. Takođe se sećao da je neodredljivo dugo vremena proveo sam, stešnjen u najneprijatnijem kontejneru, i svog užasa kada su se nečiji koraci približili kontejneru i svetlo obasjalo pukotinu.
<BR>&nbsp;&nbsp;&nbsp;&nbsp;&nbsp;Galama i bat trčećih koraka odmah zatim naveli su ga da zaključi da je Fejder uspeo da odvuče poteru dalje od njega. Međutim, kada se Fejder konačno vratio i otvorio poklopac, Mek Kinon ga je skoro udavio pre nego što ga je prepoznao.
<BR>&nbsp;&nbsp;&nbsp;&nbsp;&nbsp;Pošto su se otresli potere, Medži ga stade voditi kroz grad, pokazujući podrobno poznavanje zabačenih uličica i prečica i pravu genijalnost za puno iskorišćavanje zaklona. Stigli su najzad i do predgrađa, u oronuloj četvrti, daleko od gradskog centra. Medži se zaustavi. "Mislim da je ovo kraj linije, mali", reče on Dejvu. "Ako nastaviš ovom ulicom, ubrzo ćeš stići u prirodu. To si želeo, zar ne?"
<BR>&nbsp;&nbsp;&nbsp;&nbsp;&nbsp;"Pa, valjda", odgovori Mek Kinon nespokojno i pogleda niz ulicu. Potom se okrenu da nešto kaže Medžiju, ali ovoga više nije bilo. Bio je iščezao nekud između senki. Više od njega nije bilo ni traga ni glasa.
<BR>&nbsp;&nbsp;&nbsp;&nbsp;&nbsp;Mek Kinon teška srca pođe naznačenim smerom. Nije bilo nikakvog razloga da očekuje od Medžija da ostane sa njim; usluga koju mu je Dejv učinio srećnim udarcem bila je već izravnata - pa ipak, bio je izgubio jedino prijateljsko stvorenje koje je sreo na ovom čudnom mestu. Osećao se usamljenim i potištenim.
<BR>&nbsp;&nbsp;&nbsp;&nbsp;&nbsp;Nastavio je dalje, držeći se senki i pažljivo gledajući da nema neke prilike koja bi mogla biti policajac. Prešao je tako nekoliko stotina metara, i već je počinjao da se misli koliko ima do prirode, kada se na smrt uplaši od siktaja iz jednog mračnog ulaza.
<BR>&nbsp;&nbsp;&nbsp;&nbsp;&nbsp;Učinio je sve što je mogao da potisne paniku koja ga beše obuzela, govoreći sebi da policajci ne sikću - kada se senka odvoji od crnila i dodirnu ga po ruci.
<BR>&nbsp;&nbsp;&nbsp;&nbsp;&nbsp;"Dejve", reče tiho senka.
<BR>&nbsp;&nbsp;&nbsp;&nbsp;&nbsp;Mek Kinona prože gotovo dečje osećanje olakšanja i ustreptalosti.
<BR>&nbsp;&nbsp;&nbsp;&nbsp;&nbsp;"Fejderu!"
<BR>&nbsp;&nbsp;&nbsp;&nbsp;&nbsp;"Predomislio sam se, Dejvi. Žandarmi bi te strpali u ćorku pre jutra. Ne znaš cake... pa sam se vratio."
<BR>&nbsp;&nbsp;&nbsp;&nbsp;&nbsp;Dejv je bio i zadovoljan i pokunjen. "Do đavola, Fejderu", usprotivi se on, "ne treba da brineš o meni. Snaći ću se."
<BR>&nbsp;&nbsp;&nbsp;&nbsp;&nbsp;Medži mu grubo protrese ruku. "Ne budi tako dobar. Kakav si zelen, počećeš da tupiš o svojim građanskim pravima, ili nečem sličnom, pa ćeš ponovo dobiti po gubici... A sada, čuj", nastavi on. "Odvešću te do nekih svojih prijatelja, koji će te sakriti dok se ne naučiš ovdašnjim fazonima. Međutim, oni su na pogrešnoj strani zakona, shvataš? Moraćeš da istovremeno izigravaš sva tri sveta majmuna - ne vidiš ništa loše, ne čuješ ništa loše, ne kažeš ništa loše. Misliš li da možeš da to izvedeš?"
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;"Bez 'ali'. Polazi!"
<BR>&nbsp;&nbsp;&nbsp;&nbsp;&nbsp;Ulaz se nalazio na zadnjoj strani starog skladišta. Stepenice su vodile nadole u pomalo poplavljenu jamu. Iz ove široke prostorije - smrdljive od nakupljenog otpada - vrata su vodila ka zadnjem zidu zgrade. Medži pokuca lagano, ali znakovito, pa sačeka i oslušnu. Potom, ubrzo, prošapta: "Pssst! Fejder ovde."
<BR>&nbsp;&nbsp;&nbsp;&nbsp;&nbsp;Vrata se brzo otvoriše i Medžija istog časa obujmiše dve velike, debele ruke. Pošto su ga podigle sa tla, njihova vlasnica ga glasno poljubi u obraz. "Fejderu!" uzviknu žena, "jesi li u redu, momče? Nedostajao si nam."
<BR>&nbsp;&nbsp;&nbsp;&nbsp;&nbsp;"Ovo ti baš nije prigodna dobrodošlica, Mama", odgovori on kada se ponovo našao na zemlji, "ali, želim da upoznaš mog prijatelja. Mama Džonston, ovo je Dejvid Mek Kinon."
<BR>&nbsp;&nbsp;&nbsp;&nbsp;&nbsp;"Mogu li da nekako pomognem?" upita Dejvid s automatskom formalnošću, ali oči Mame Džonston se suziše od trenutne sumnje.
<BR>&nbsp;&nbsp;&nbsp;&nbsp;&nbsp;"Je li vrbovan?" prasnu ona.
<BR>&nbsp;&nbsp;&nbsp;&nbsp;&nbsp;"Nije, Mama, tek je stigao - ali ja garantujem za njega. U bekstvu je i doveo sam ga ovamo da se ohladi."
<BR>&nbsp;&nbsp;&nbsp;&nbsp;&nbsp;Pod njegovim slatkoubedljivim glasom, ona malo popusti. "Pa..."
<BR>&nbsp;&nbsp;&nbsp;&nbsp;&nbsp;Medži je uštinu za obraz. "Dobra devojka! Kada ćeš se udati za mene?"
<BR>&nbsp;&nbsp;&nbsp;&nbsp;&nbsp;Ona mu ukloni ruku. "I da sam četrdeset godina mlađa od tebe, ne bih se udala za takvu propalicu! Pa, uđi, onda", dodade ona obraćajući se Mek Kinonu, "ako si već Fejderov prijatelj - premda ti to ne služi na čast!" Ona se brzo zagega ispred njega, niz stepenice, vičući nekom da otvori vrata pri dnu.
<BR>&nbsp;&nbsp;&nbsp;&nbsp;&nbsp;Soba je bila slabašno osvetljena i sav nameštaj činili su jedan dugačak sto i nekoliko stolica, na kojima je sedelo desetak ljudi, pijući i razgovarajući. To Mek Kinona podseti na fotografije engleskih pabova, koje je viđao u danima pre Pada.
<BR>&nbsp;&nbsp;&nbsp;&nbsp;&nbsp;Medži bi pozdravljen salvom srdačnih pozdrava. "Fejderu!" "Pa to je mališa glavom!" "Kako si uspeo ovog puta, Fejderu? Ispuzao kroz kanalizaciju?" "Daj još jednu turu Mama, Fejder se vratio!"
<BR>&nbsp;&nbsp;&nbsp;&nbsp;&nbsp;Fejder prihvati ovacije podignutim rukama i povikom grupnog pozdrava, a onda se okrenu Mek Kinonu. "Narode", reče on, presecajući zbrku svojim glasom, "želim da upoznate Dejva - najboljeg ortaka koji je ikad šutnuo čuvara u pravom trenutku. Da nije bilo Dejva, ja danas ne bih bio ovde."
<BR>&nbsp;&nbsp;&nbsp;&nbsp;&nbsp;Dejv se potom našao postavljen na mesto između dvojice muškaraca i kriglom piva koju mu u ruke beše tutnula jedna ne baš neprivlačna mlada žena. On poče da joj zahvaljuje, ali ona odjuri da pomogne Mami Džonston da se pobrine za nagli priliv narudžbi. Preko puta njega sedeo je jedan prilično mrzovoljan mladić, koji baš nije najrevnosnije učestvovao u pozdravljanju Medžija. Pogledao je Mek Kinona sa bezizražajnim licem, izuzimajući učestali tik zbog kojeg mu je desno oko grčevito žmirkalo svakih nekoliko sekundi.
<BR>&nbsp;&nbsp;&nbsp;&nbsp;&nbsp;"Čime se ti baviš?" upita ga on.
<BR>&nbsp;&nbsp;&nbsp;&nbsp;&nbsp;"Ostavi ga na miru, Alek", ubaci se Medži hitro, ali prijateljskim tonom. "Tek je stigao; rekao sam ti to. Ali, u redu je", nastavi on, podižući glas da bi ga i ostali čuli. "Ovde je manje od dvadeset četiri časa, ali već je stigao da pobegne iz zatvora, da prebije dvojicu carinika i odbrusi pravo u lice starom sudiji Flajšekeru. Kako vam se to čini za samo jedan naporan dan?"
<BR>&nbsp;&nbsp;&nbsp;&nbsp;&nbsp;Dejv postade središte odobravajućeg interesovanja, ali momak sa tikom ostade uporan. "Sve je to zaista lepo, ali samo sam mu postavio jedno pošteno pitanje: Čime se bavi? Ako radi isto ono što i ja, neću to dozvoliti - ionako nas je već previše."
<BR>&nbsp;&nbsp;&nbsp;&nbsp;&nbsp;"U tom tvom prljavom poslu uvek je gužva, ali on se ne bavi time. Zaboravi na njegovu struku."
<BR>&nbsp;&nbsp;&nbsp;&nbsp;&nbsp;"Zbog čega ga ne pustiš da odgovori sam za sebe", suprotstavi mu se Alek sumnjičavo. Bio se malo odigao od stolice. "Ne verujem da je vrbovan..."
<BR>&nbsp;&nbsp;&nbsp;&nbsp;&nbsp;Ispostavilo se da Medži upravo čisti nokte vrhom tankog noža. "Vraćaj svoj nos u čašu, Alek", dobaci mu on vedrim tonom, ne podižući pogled, "ili ću ti ga odseći i staviti tamo!"
<BR>&nbsp;&nbsp;&nbsp;&nbsp;&nbsp;Mladić s tikom je nešto nervozno prevrtao po rukama. Medži to kao da nije primećivao, ali ipak reče: "Ako misliš da si u stanju da upotrebiš vibrator na meni brže nego što ja upotrebljavam čelik, samo napred - biće to zanimljiv eksperiment."
<BR>&nbsp;&nbsp;&nbsp;&nbsp;&nbsp;Čovek koji je stajao naspram njega nesigurno zastade nekoliko trenutaka, dok mu je sve vreme na licu igrao tik. Mama Džonston mu priđe od pozadi i spusti ga povlačeći ga za ramena, govoreći: "Momci! Momci! Je'l se tako ponaša? I to još pred gostom! Fejderu, skloni tog žaboubicu - stidim te se."
<BR>&nbsp;&nbsp;&nbsp;&nbsp;&nbsp;Nož mu smesta nestade iz ruku. "U pravu si, Mama, kao i uvek", nasmeši se on. "Zamoli Moli da mi ponovo napuni čašu."
<BR>&nbsp;&nbsp;&nbsp;&nbsp;&nbsp;Stariji čovek koji je sedeo sa Mek Kinonove desne strane pratio je sve ovo sa alkoholičarskom nesigurnošću. Izgleda, ipak, da beše shvatio bar deo onoga što se dešavalo, budući da je sada posmatrao Dejva svojim kataraktnim očima. "Dečko, jesi li vrbovan kao probisvet?" upita on. Njegov slatkotruli zadah dopre do Mek Kinona dok se starac naginjao prema njemu i naglašavao svoje pitanje drhtećim, naduvenim prstom.
<BR>&nbsp;&nbsp;&nbsp;&nbsp;&nbsp;Dejv potraži pogledom od Medžija pomoć i objašnjenje, i ovaj odgovori umesto njega. "Ne, nije... Mama Džonston znala je to kada ga je pustila ovamo. Ovde je radi utočišta - kao što naši običaji dopuštaju!"
<BR>&nbsp;&nbsp;&nbsp;&nbsp;&nbsp;Nelagodni žamor prođe sobom. Moli zastade u svom posluživanju i poče da sluša. Međutim, starac je izgledao zadovoljan. "Istina... istina", složi se on, i gucnu još malo svog pića, "utočište može biti pruženo ako je potrebno, ako..." Reči mu se izgubiše u mrmljanju.
<BR>&nbsp;&nbsp;&nbsp;&nbsp;&nbsp;Nervozna napetost popusti. Većina prisutnih bila je podsvesno zadovoljna da prati starčevo vođstvo, i da njegovu ljubopitljivost opravda neophodnošću. Medži se okrenu prema Dejvu. "Mislio sam da te ono što ne znaš ne može povrediti - kao ni nas - ali stvar je sada izbila na videlo."
<BR>&nbsp;&nbsp;&nbsp;&nbsp;&nbsp;"Šta je stari mislio da kaže?"
<BR>&nbsp;&nbsp;&nbsp;&nbsp;&nbsp;"Dedica je samo pitao da li si vrbovan kao probisvet - da li si, ili nisi, član drevnog i časnog bratstva lopova, secikesa i džeparoša!"
<BR>&nbsp;&nbsp;&nbsp;&nbsp;&nbsp;Medži se zagleda u Dejvovo lice sa izrazom sardoničnog humora. Dejv nesigurno pređe pogledom sa Medžija na ostale, vide ih kako razmenjuju poglede, i upita se kakav se odgovor očekuje od njega. Alek prekinu tišinu. "Pa", proreža on, "šta čekate? Nastavite i postavite mu pitanje - ili prijatelji velikog Fejdera mogu besplatno da koriste ovaj klub?"
<BR>&nbsp;&nbsp;&nbsp;&nbsp;&nbsp;"Mislim, Alek, da sam ti rekao da ućutiš", ponovi Fejder bezbojnim glasom. "Pored toga - preskačeš uslov. Svi prisutni drugovi moraju najpre da odluče da li će uopšte postaviti pitanje."
<BR>&nbsp;&nbsp;&nbsp;&nbsp;&nbsp;Tihi, omaleni čovek sa hronično zabrinutim izrazom lica mu odgovori. "Mislim, Fejderu, da to baš nije po pravilima. Da je sam došao, ili pao u naše ruke - u tom slučaju, da. Ali, ti si ga ovamo doveo. Mislim da govorim u ime svih kada kažem da bi trebalo da odgovori na moje pitanje. Ako niko nema ništa protiv, sam ću ga pitati." On pusti da protekne malo vremena. Niko se ne oglasi. "Vrlo dobro, onda... Dejve, video si previše i čuo si previše. Hoćeš li nas sada napustiti - ili ćeš ostati i položiti zakletvu gilde? Moram te, međutim, upozoriti da si, kada si jednom vrbovan - vrbovan za čitav život, i da postoji samo jedna kazna za izdaju probisveta."
<BR>&nbsp;&nbsp;&nbsp;&nbsp;&nbsp;Pri tom, on pređe palcem preko vrata u vekovima starom smrtonosnom gestu. Dedica načini prigodan zvučni efekat, uvlačeći vazduh kroz stisnute usne i zakikotavši se.
<BR>&nbsp;&nbsp;&nbsp;&nbsp;&nbsp;Dejv pogleda oko sebe. Medžijevo lice nije mu pružalo nikakvu podršku. "Na šta to moram da se zakunem?" upita on.
<BR>&nbsp;&nbsp;&nbsp;&nbsp;&nbsp;Na spoljašnjim vratima, međutim, tog časa se oglasi kucanje, i razgovor bi naglo priveden kraju. Začu se povik, prigušen sa dvoja zatvorenih vrata i stepeništem. "Otvorite, tamo dole!" Medži se hitro podiže na noge i pozva Dejva.
<BR>&nbsp;&nbsp;&nbsp;&nbsp;&nbsp;"To je zbog nas, mališa", reče on. "Haj'mo."
<BR>&nbsp;&nbsp;&nbsp;&nbsp;&nbsp;On priđe rasklimatanom, staromodnom radio-gramofonu koji je stajao pokraj zida, poseže ispod njega i za trenutak stade nešto tražiti, a onda povuče jednu njegovu stranu. Dejv uoči da mehanizam beše lukavo prepravljen, tako da se čovek mogao uvući u njega. Medži ga ugura unutra, zatvori otvor i ostavi ga tamo.
<BR>&nbsp;&nbsp;&nbsp;&nbsp;&nbsp;Lice mu je bilo priljubljeno uz rupičastu rešetku koja je trebalo da prekriva zvučnik. Moli ukloni dve dodatne čaše sa stola i prosu jedno od pića na sto, da izbriše prstenaste tragove koje njihove čaše behu ostavile.
<BR>&nbsp;&nbsp;&nbsp;&nbsp;&nbsp;Mek Kinon uoči Fejdera kako se zavlači pod sto i nešto traži sa njegove donje strane. Trenutak potom, više ga nije bilo. Očigledno se, na neki način, pričvrstio za donju stranu stola.
<BR>&nbsp;&nbsp;&nbsp;&nbsp;&nbsp;Mama Džonston napravi veliku predstavu od otvaranja. Prva vrata je otvorila smesta, bez veće buke. Potom se polako odgeguca uz stepenice, zaustavljajući se, zadihana, i glasno se žaleći. Čuo ju je kako otključava spoljna vrata.
<BR>&nbsp;&nbsp;&nbsp;&nbsp;&nbsp;"Lepo doba za buđenje poštenih ljudi!" bunila se. "Ionako je dovoljno teško sve uraditi i vezivati kraj s krajem, bez prekidanja na svakih pet minuta, i..."
<BR>&nbsp;&nbsp;&nbsp;&nbsp;&nbsp;"Dosta s tim, matora", odgovori neki muški glas, "samo pođi niz stepenice. Imamo neka posla s tobom."
<BR>&nbsp;&nbsp;&nbsp;&nbsp;&nbsp;"Kakvog posla?" upita ona.
<BR>&nbsp;&nbsp;&nbsp;&nbsp;&nbsp;"Mogla bi biti i prodaja alkohola bez dozvole, ali nije - ne ovog puta."
<BR>&nbsp;&nbsp;&nbsp;&nbsp;&nbsp;"Ja ne... Ovo je privatan klub. Alkohol donose sami članovi; ja im ga samo poslužujem."
<BR>&nbsp;&nbsp;&nbsp;&nbsp;&nbsp;"Možda. Sa ti članovima i hoću da popričam. Sklanjaj se sada s puta i požuri."
<BR>&nbsp;&nbsp;&nbsp;&nbsp;&nbsp;Ugurali su se u prostoriju sa Mamom Džonston, još raspričanom, ispred sebe. Govornik je bio narednik policije; sa njim je bio i jedan običan policajac. Iza njih nalazila su se još dva uniformisana čoveka, ali oni su bili vojnici. Mek Kinon po oznakama na njihovim kiltovima zaključi da su u pitanju desetar i redov - ukoliko su oznake u Novoj Americi bile slične onima koje je koristila Armija Sjedinjenih Država.
<BR>&nbsp;&nbsp;&nbsp;&nbsp;&nbsp;Narednik više nije obraćao pažnju na Mamu Džonston. "U redu, ljudi", povika on, "u stroj!"
<BR>&nbsp;&nbsp;&nbsp;&nbsp;&nbsp;To su i uradili, ne baš graciozno, ali spremno. Moli i Mama Džonston su ih posmatrale, približivši se jedna drugoj. Policijski narednik povika: "U redu, desetaru - preuzmi!"
<BR>&nbsp;&nbsp;&nbsp;&nbsp;&nbsp;Dečko koji je prao sudove u kuhinji blenuo je razrogačenih očiju, a onda ispusti čašu. Ona se zakotrlja po tvrdom podu, praveći zvonolike zvuke u tišini.
<BR>&nbsp;&nbsp;&nbsp;&nbsp;&nbsp;Čovek koji je ispitivao Dejva progovori. "Šta sve ovo treba da znači?"
<BR>&nbsp;&nbsp;&nbsp;&nbsp;&nbsp;Narednik odgovori sa samozadovoljnim osmehom. "Regrutacija - eto šta. Svi ste do daljeg mobilisani u vojsku."
<BR>&nbsp;&nbsp;&nbsp;&nbsp;&nbsp;"Fašisti!" Bio je to nevoljni komentar, koji nije dopro ni iz jednog vidljivog izvora.
<BR>&nbsp;&nbsp;&nbsp;&nbsp;&nbsp;Desetar oštro istupi napred. "Svrstajte se u kolonu po dvojica", naredi on. Međutim, omaleni čovek zabrinutih očiju očigledno nije bio gotov.
<BR>&nbsp;&nbsp;&nbsp;&nbsp;&nbsp;"Ne razumem ovo", prigovori on. "Pre tri nedelje, potpisali smo primirje sa Slobodnom Državom."
<BR>&nbsp;&nbsp;&nbsp;&nbsp;&nbsp;"To nije tvoja briga", odgovori narednik, "a ni moja. Kupimo svakog sposobnog muškarca koji nije u neophodnoj industriji. Dolazi ovamo."
<BR>&nbsp;&nbsp;&nbsp;&nbsp;&nbsp;"Onda me ne možete uzeti."
<BR>&nbsp;&nbsp;&nbsp;&nbsp;&nbsp;"Je li? A zbog čega?"
<BR>&nbsp;&nbsp;&nbsp;&nbsp;&nbsp;Čovek podiže patrljak ruke i narednik pređe pogledom sa njega na desetara, koji mrzovoljno klimnu glavom. "U redu", reče on, "ali sutra izjutra nam se javi, da te uvedu u dokumente."
<BR>&nbsp;&nbsp;&nbsp;&nbsp;&nbsp;Upravo beše počeo da ih vodi napolje, kad Alek izlete iz stroja i priljubi se leđima uza zid, vrišteći: "Ne možete mi ovo učiniti! Neću da idem!" U ruci je i dalje držao svoj smrtonosni mali vibrator, dok mu se desna strana lica grčila u tiku koji mu je iskezio zube.
<BR>&nbsp;&nbsp;&nbsp;&nbsp;&nbsp;"Drži ga, Stivse", naredi desetar. Redov pođe ka Aleku, ali se zaustavi kada ovaj uperi vibrator u njega. Nije imao ni najmanju želju da dobije vibrooštricu između rebara, a nije bilo nikakve sumnje u pogledu neobuzdane opasnosti koju je predstavljao njegov histerični protivnik.
<BR>&nbsp;&nbsp;&nbsp;&nbsp;&nbsp;Desetar, flegmatičnog, gotovo dosadnog izraza lica, usmeri malu cev na neku tačku na zidu iznad Alekove glave. Dejv ču tiho pop!, i mali zveket. Alek je stajao nepokretan nekoliko sekundi, lica još napetijeg, kao da svu snagu volje usmerava protiv neke nevidljive sile, a onda tiho skliznu na pod. Mišićnog grča na njegovom licu nestade i crte mu se izravnaše, postavši nalik na crte nekog umornog, zajedljivog i veoma izbezumljenog malog dečaka.
<BR>&nbsp;&nbsp;&nbsp;&nbsp;&nbsp;"Vas dve ptičice, iznesite ga", naredi desetar. "Polazimo."
<BR>&nbsp;&nbsp;&nbsp;&nbsp;&nbsp;Narednik iziđe poslednji. Na vratima se još jednom okrenuo i obratio Mami Džonston. "Jesi li skoro videla Fejdera?"
<BR>&nbsp;&nbsp;&nbsp;&nbsp;&nbsp;"Fejdera?" Izgledala je zbunjena. "Pa, on je u zatvoru."
<BR>&nbsp;&nbsp;&nbsp;&nbsp;&nbsp;"Ah, da... Da, naravno." I policajac takođe iziđe.
<BR>
<BR>&nbsp;&nbsp;&nbsp;&nbsp;&nbsp;Medži odbi piće koje mu je Mama Džonston ponudila.
<BR>&nbsp;&nbsp;&nbsp;&nbsp;&nbsp;Dejv je bio iznenađen kada je primetio da njegov sadrug po prvi put izgleda zabrinuto. "Ne razumem", promrmlja Medži, više za sebe, i onda se obrati jednorukom čoveku. "Ede... Uputi me."
<BR>&nbsp;&nbsp;&nbsp;&nbsp;&nbsp;"Nema mnogo novosti, Fejderu, otkako su te uhvatili. Primirje je bilo zaključeno pre toga. Sudeći po novinama, mislio sam da će stvar ovog puta potrajati."
<BR>&nbsp;&nbsp;&nbsp;&nbsp;&nbsp;"Kao i ja. Ipak, vlada mora da očekuje rat, čim sprovodi opštu mobilizaciju." On ustade. "Moram imati još podataka. Ale!" Dečak iz kuhinje proviri u sobu.
<BR>&nbsp;&nbsp;&nbsp;&nbsp;&nbsp;"Š'a 'oćeš, Fejderu?"
<BR>&nbsp;&nbsp;&nbsp;&nbsp;&nbsp;"Iziđi napolje i popričaj sa pet ili šest prosjaka. Potraži njihovog 'kralja'. Znaš gde mu je jazbina?"
<BR>&nbsp;&nbsp;&nbsp;&nbsp;&nbsp;"Naravno... Tamo kod dvorane."
<BR>&nbsp;&nbsp;&nbsp;&nbsp;&nbsp;"Otkrij šta se kuva, ali nemoj da se sazna da sam te je poslao."
<BR>&nbsp;&nbsp;&nbsp;&nbsp;&nbsp;"Važi, Fejderu. Smatraj urađenim." Dečko izlete napolje.
<BR>&nbsp;&nbsp;&nbsp;&nbsp;&nbsp;"Moli."
<BR>&nbsp;&nbsp;&nbsp;&nbsp;&nbsp;"Da, Fejderu?"
<BR>&nbsp;&nbsp;&nbsp;&nbsp;&nbsp;"Hoćeš li i ti da iziđeš i isto to učiniš sa nekim od devojaka? Hoću da znam šta su načule od svojih mušterija." Ona klimnu u znak saglasnosti i on dodade: "Najbolje je da potražiš onu crvenokosu, koja radi na Union skveru. Ona je u stanju da i od mrtvaca izvuče svaku tajnu. Evo..." On izvuče svežanj novčanica iz džepa i dade joj nekoliko. "Trebaće ti ovo ulje za podmazivanje... Možda ćeš morati da potplatiš žacu da te pusti da iziđeš iz kvarta."
<BR>&nbsp;&nbsp;&nbsp;&nbsp;&nbsp;Medži nije bio raspoložen za priču i od Dejva je samo zahtevao da se dobro naspava. Dejva nije bilo teško ubediti, pošto nije spavao još od kako beše ušao u Izgnanstvo. Činilo mu se kao da se to zbilo pre čitavog životnog veka; bio je iscrpljen. Mama Džonston mu namesti ležaj u mračnoj, zagušljivoj sobi na istom podzemnom nivou. Nije imala higijenske pogodnosti na koje beše navikao - rashladni uređaj, prijatnu muziku, hidraulični dušek, kao ni zvučnu izolaciju - a nedostajali su mu i njegova stara opuštajuća kupka i automasaža; međutim, bio je previše umoran da bi ga bila briga. Spavao je u odeći i pod ćebadima po prvi put u životu.
<BR>&nbsp;&nbsp;&nbsp;&nbsp;&nbsp;Probudio se sa glavoboljom i ukusom u ustima kao od starog greha i sa osećanjem predstojeće katastrofe. Isprva se nije mogao setiti gde je - mislio je da je još uvek u pritvoru tamo Napolju. Mesto na kome se nalazio bilo je neobjašnjivo prljavo; i taman je hteo da zove nastojnika da se požali, kada mu se u glavi sklopiše jučerašnji događaji. Onda je ustao i istog časa ustanovio da ga kosti i mišići užasno bole i - što je bilo još gore - da je po svim svojim merilima bio strahovito prljav. Sve ga je svrbelo.
<BR>&nbsp;&nbsp;&nbsp;&nbsp;&nbsp;Ušao je u glavnu prostoriju i zatekao Medžija kako sedi za stolom. On pozdravi Dejva. "Zdravo, mališa. Taman sam hteo da te probudim. Spavao si skoro čitav dan. Imamo o mnogo toga da popričamo."
<BR>&nbsp;&nbsp;&nbsp;&nbsp;&nbsp;"U redu, odmah ćemo. Gde je osveživač?"
<BR>&nbsp;&nbsp;&nbsp;&nbsp;&nbsp;"Tamo."
<BR>&nbsp;&nbsp;&nbsp;&nbsp;&nbsp;Mesto se baš nije poklapalo sa Dejvovom predstavom o komori za osvežavanje, ali je, i pored prljavog poda, uspeo da se nekako istušira. Potom je, međutim, ustanovio da nema ugrađenog mlaza toplog vazduha, pa je morao da se osuši vlastitom maramicom. Nije imao izbora u odevanju. Ili će obući ono što je ranije imao, ili će ići go. Ali, odmah se prisetio da nigde u Izgnanstvu ne beše video golotinju - nema sumnje, razlika u običajima.
<BR>&nbsp;&nbsp;&nbsp;&nbsp;&nbsp;Ponovo je navukao svoju odeću, iako mu se koža ježila od gađenja na jednom upotrebljeni pamuk.
<BR>&nbsp;&nbsp;&nbsp;&nbsp;&nbsp;Međutim, Mama Džonston beše mu spremila zaista izazovan doručak. Pustio je da mu kafa povrati hrabrost, dok je Medži pričao. Situacija je, prema Fejderu, bila ozbiljna. Nova Amerika i Slobodna Država behu prevazišli svoje razlike i načinili savez. Ozbiljno su nameravali da se probiju iz Izgnanstva i napadnu Sjedinjene Države.
<BR>&nbsp;&nbsp;&nbsp;&nbsp;&nbsp;Mek Kinon razmisli o tome. "Ali, to je smešno, zar ne? Bili bi brojno strašno nadjačani. Pored toga, šta sa Barijerom?"
<BR>&nbsp;&nbsp;&nbsp;&nbsp;&nbsp;"Ne znam... još. Ali, čini se da imaju razloga za uverenost da mogu da probiju Barijeru... Sudeći prema glasinama, šta god da je u pitanju, izgleda da se može upotrebiti i kao oružje za pokoravanje čitavih Sjedinjenih Država."
<BR>&nbsp;&nbsp;&nbsp;&nbsp;&nbsp;Mek Kinon je izgledao zbunjen. "Pa", reče on, "nemam nikakvo mišljenje o oružju o kome ništa ne znam, ali što se tiče Barijere... Nisam matematički fizičar, ali uvek sam slušao kako je i teorijski nemoguće da se probije Barijera - ona je samo jedno veliko ništa, koje naprosto nije moguće uništiti. Naravno, može se preleteti preko nje, ali bi i to trebalo da je opasno po život."
<BR>&nbsp;&nbsp;&nbsp;&nbsp;&nbsp;"Pretpostavi da su iznašli neki način da se zaštite od delovanja Barijerinog polja?" primeti Medži. "Svejedno, nije u tome stvar, bar kad smo mi u pitanju. Stvar je u tome što su načinili sledeću kombinaciju; Slobodna Država obezbeđuje tehnologiju i veći deo oficira, dok Nova Amerika, sa svojim brojnijim stanovništvom, obezbeđuje veći deo ljudstva. A to znači da naprosto ne smemo ni nos promoliti napolje, ili ćemo se naći u vojsci pre nego što trepneš.
<BR>&nbsp;&nbsp;&nbsp;&nbsp;&nbsp;A to me, upravo, dovodi do onoga što hoću da ti predložim. Ja ću se izvući odavde čim se smrači, i zbrisati ka Kapiji, pre nego što za mnom pošalju nekoga dovoljno pametnog da pogleda ispod stola. Pa, pomislio sam da bi možda hteo da pođeš sa mnom."
<BR>&nbsp;&nbsp;&nbsp;&nbsp;&nbsp;"Natrag - psiholozima?" Mek Kinon je bio iskreno zgađen.
<BR>&nbsp;&nbsp;&nbsp;&nbsp;&nbsp;"Naravno... Što da ne? Šta imaš da izgubiš? Čitavo ovo mesto biće kroz nekoliko dana nalik na Slobodnu Državu - i ti bi se, sa svojim temperamentom, sve vreme nalazio u vreloj vodi. Čega ima toliko lošeg u lepoj, tihoj bolničkoj sobi kao skrovištu dok se stvari ne ohlade? Ne moraš obraćati pažnju na psihijote - samo pravi životinjske zvuke svaki put kad neko promoli nos u tvoju sobu, sve dok im ne ponestane nade."
<BR>&nbsp;&nbsp;&nbsp;&nbsp;&nbsp;Dejv odmahnu glavom. "Ne", reče on lagano, "ne mogu to da učinim."
<BR>&nbsp;&nbsp;&nbsp;&nbsp;&nbsp;"Šta ćeš onda učiniti?"
<BR>&nbsp;&nbsp;&nbsp;&nbsp;&nbsp;"Još ne znam. Poći u brda, pretpostavljam. Otići da živim sa Anđelima, ukoliko dođe do obračuna. Ne smeta mi da se mole za moju dušu, dok god mi ne diraju um."
<BR>&nbsp;&nbsp;&nbsp;&nbsp;&nbsp;Obojica su neko vreme ćutali. Medži je bio pomalo iznerviran Mek Kinonovom volovskom tvrdoglavošću pred onim što se njemu činilo razumnim predlogom. Dejv je nastavio da sređuje prženu šunku, razmatrajući svoj položaj. Potom odseče još jedan zalogaj. "Bože, ala je ovo dobro", reče on, naprosto da bi prekinuo neprijatnu tišinu. "Ne znam kada sam jeo nešto ovako ukusno... Hej!"
<BR>&nbsp;&nbsp;&nbsp;&nbsp;&nbsp;"Šta je?" upita Medži, podižući pogled i ugledavši zabrinutost na Mek Kinonovom licu.
<BR>&nbsp;&nbsp;&nbsp;&nbsp;&nbsp;"Ova šunka... Da li je sintetička, ili je od pravog mesa?"
<BR>&nbsp;&nbsp;&nbsp;&nbsp;&nbsp;"Pa, prava je. Šta s tim?"
<BR>&nbsp;&nbsp;&nbsp;&nbsp;&nbsp;Dejv ništa ne odgovori. Uspeo je da dođe do prostorije za osvežavanje pre nego što ga je ono što je pojeo napustilo.
<BR>&nbsp;&nbsp;&nbsp;&nbsp;&nbsp;Pre nego što je otišao, Medži je dao Dejvu nešto novca sa kojim je mogao nabaviti stvari koje će mu biti potrebne da dođe do brda. Mek Kinon se stade buniti, ali ga Fejder prekide. "Prestani da budeš prokleta budala, Dejve. Ne mogu tamo Napolju da koristim novoamerički novac, a ti ne možeš preživeti u brdima bez potrebne opreme. Odmaraj se ovde nekoliko dana, dok Al ili Moli nađu šta ti treba, a onda ćeš imati šanse - osim ako se ne predomisliš i pođeš sa mnom?"
<BR>&nbsp;&nbsp;&nbsp;&nbsp;&nbsp;Dejv na ovo samo ponovo odmahnu glavom i prihvati novac.
<BR>&nbsp;&nbsp;&nbsp;&nbsp;&nbsp;Osetio se usamljenim kada je Medži otišao. Mama Džonston i Dejv bili su sami u klubu, i prazne stolice neprijatno su ih podsećale na ljude koji behu pokupljeni. Želeo je da se Dedica ili jednoruki pojave. Čak bi i Alek, sa svojom gadnom naravi, bio neko društvo - a onda se upita da li je Alek kažnjen zbog opiranja mobilizaciji.
<BR>&nbsp;&nbsp;&nbsp;&nbsp;&nbsp;Mama Džonston beše ga uputila u igru dame, pokušavajući da ga povrati iz očiglednog lošeg raspoloženja. Osećao se obaveznim da učestvuje u njenim nastojanjima, ali mu je um bludio. Bilo je lepo od Starijeg Sudije da mu kaže da potraži uzbuđenja u međuplanetarnim putovanjima, ali, samo su mašinci i tehničari bili prihvatljivi za takve poduhvate. Možda je trebalo da se opredeli za nauku ili tehniku, umesto za literaturu; u tom slučaju, sada bi se možda nalazio na Veneri, doživljavajući najnezamislivije pustolovine i boreći se protiv sila prirode, umesto da se krije od uniformisanih siledžija. Sve to, zaista, nije bilo pošteno. Ne... Ne sme se zavaravati; nije bilo mesta za stručnjaka istorije književnosti na divljim graničnim predelima planeta; to nije bila ljudska nepravda - bila je to surova činjenica, i već jednom bi morao da je prihvati.
<BR>&nbsp;&nbsp;&nbsp;&nbsp;&nbsp;Gorko se prisetio čoveka čiji je nos slomio, i time dospeo u Izgnanstvo. Možda nakon svega i jeste bio 'naduveni parazit' - ali već samo podsećanje na taj izraz ponovo u njemu probudi onaj nerazumni bes koji ga beše i uvalio u neprilike. Bilo mu je baš milo što je tresnuo tog nikogovića! Kakvog je on imao prava da se šunja unaokolo i naziva ljude takvim imenima?
<BR>&nbsp;&nbsp;&nbsp;&nbsp;&nbsp;Zatekao je potom sebe kako u istom tom osvetničkom duhu razmišlja i o sopstevnom ocu, iako ne bi bio u stanju da objasni vezu između jednog i drugog. Veza nije bila očigledna na prvi pogled, budući da njegov otac nikad ne bi pribegao vređanju, nazivajući ljude pogrdnim imenima. Umesto toga, namestio bi na lice najljubazniji mogući osmeh, i umilnoslatkim tonom citirao nešto što bi čoveka teralo na povraćanje. Dejvov otac bio je jedan od najgorih malih tirana koji su, pod maskom dobrote i ljubavi, ikada vladali nekim domaćinstvom. Pripadao je školi više-u-tuzi-nego-u-besu i ovo-više-boli-mene-nego-tebe, i čitavog života bio je u stanju da nepogrešivo nalazi sve moguće altruističke razloge da bude po njegovom. Uveren u svoju savršenu ispravnost, nikada, ni u čemu, nije priznavao sinovljevo stanovište, već ga je u svemu ispravljao - uvek iz najviših moralističkih pobuda.
<BR>&nbsp;&nbsp;&nbsp;&nbsp;&nbsp;Ovo je imalo dve glavne loše posledice po njegovog sina: dečakova prirodna nezavisnost, mrvljena u kući, slepo se bunila protiv bilo kakve discipline, autoriteta ili kritike sa kojima bi se susreo, i koje je, odmah, podsvesno povezivao sa neosporivim očinskim autoritetom. S druge strane, opet, Dejv je godinama podražavao očev najopasniji društveni porok - primenjivanje svog nesamokritičnog moralnog suda na postupke drugih ljudi.
<BR>&nbsp;&nbsp;&nbsp;&nbsp;&nbsp;Kada je Dejv bio uhapšen zbog kršenja elementarnih pravila ponašanja - odgovorivši na humor atavističkim nasiljem - njegov je otac oprao ruke od sina izjavivši da je dao sve od sebe da 'od njega načini čoveka' i da nije moguće oca kriviti zbog toga što je sin odbio da poštuje njegove savete.
<BR>&nbsp;&nbsp;&nbsp;&nbsp;&nbsp;Tiho kucanje natera ih da brzo sklone tablu za dame. Mama Džonston zastade pre nego što pođe. "To nije naše kucanje", reče ona, "ali nije ni toliko glasno kao kad dolazi policija. Spremi se da se sakriješ."
<BR>&nbsp;&nbsp;&nbsp;&nbsp;&nbsp;Mek Kinon je čekao pored lisičje rupe u kojoj se skrivao prošle noći, dok je Mama Džonston išla da pogleda šta je u pitanju. Čuo je kako skida rezu i odbravlja gornja vrata, a onda ga je pozvala tihim, ali žurnim glasom. "Dejve! Dođi ovamo, Dejve - požuri!"
<BR>&nbsp;&nbsp;&nbsp;&nbsp;&nbsp;Bio je to Fejder, u nesvesti, sa sopstvenim krvavim tragom iza sebe.
<BR>&nbsp;&nbsp;&nbsp;&nbsp;&nbsp;Mama Džonston pokušavala je da podigne mlitavo telo, i tek kada stiže Mek Kinon njih dvoje nekako su uspeli da ga odvuku niz stepenice i polože na dugački sto. Na trenutak se osvestio, dok su mu ispravljali zglobove. "Zdravo, Dejve", prošapta on, uspevajući da namesti tek senku od svog neusiljenog osmeha. "Neko mi je adutirao keca."
<BR>&nbsp;&nbsp;&nbsp;&nbsp;&nbsp;"Ne pričaj!" brecnu se na njega Mama Džonston, a onda se obrati Dejvu tišim glasom. "Oh, jadnik... Dejve, moramo ga odvesti Doktoru."
<BR>&nbsp;&nbsp;&nbsp;&nbsp;&nbsp;"Ne... mogu... to", promrmlja Fejder. "Moram... stići... do Kapije..." Glas mu se izgubi. Prsti Mame Džonston bili su zauzeti sve vreme, kao da ih je vodila neka posebna inteligencija. Mali par makaza, izvučen iz nekog skrovišta na njenom pozamašnom telu, raspara Fejderovu odeću, otkrivajući površinske povrede. Ona kritički pogleda rane.
<BR>&nbsp;&nbsp;&nbsp;&nbsp;&nbsp;"Ovo nije posao za mene", zaključi ona, "i mora da odspava dok ga budemo pomerali. Dejve, izvadi paket sa injekcijama iz ormančića u komori za osvežavanje."
<BR>&nbsp;&nbsp;&nbsp;&nbsp;&nbsp;"Ne, Mama!" Bio je to Medži, sada, odjednom, čvrstog i snažnog glasa. "Dajte mi jednu ljutu pilulu", nastavi on. "Ima..."
<BR>&nbsp;&nbsp;&nbsp;&nbsp;&nbsp;"Ali, Fejderu..."
<BR>&nbsp;&nbsp;&nbsp;&nbsp;&nbsp;On je prekide. "Moram da stignem do Doktora - a kako ću ako ne budem mogao da hodam?"
<BR>&nbsp;&nbsp;&nbsp;&nbsp;&nbsp;"Nosili bismo te."
<BR>&nbsp;&nbsp;&nbsp;&nbsp;&nbsp;"Hvala, Mama", reče joj on, omekšalog glasa, "znam da biste - ali, policija bi bila radoznala. Dajte mi pilulu."
<BR>&nbsp;&nbsp;&nbsp;&nbsp;&nbsp;Dejv pođe za Mamom u komoru, i stade je ispitivati dok je preturala po medicinskom ormančiću. "Zbog čega jednostavno ne pošaljemo po doktora?"
<BR>&nbsp;&nbsp;&nbsp;&nbsp;&nbsp;"Postoji samo jedan doktor kome verujemo, a to je Doktor. Pored toga, ni jedan od ostalih ne vredi ni pet para."
<BR>&nbsp;&nbsp;&nbsp;&nbsp;&nbsp;Kada su se vratili u sobu, Medži je ponovo bio u nesvesti. Mama Džonston ga stade lupkati po licu dok se nije povratio, trepćući i psujući. Potom mu dade pilulu.
<BR>&nbsp;&nbsp;&nbsp;&nbsp;&nbsp;Moćni stimulans, neočekivani proizvod najobičnijeg ugljenog katrana, skoro smesta poče da deluje. Po svim spoljašnjim merilima, Medži je bio zdrav čovek. Ustao je i opipao sopstveni puls, tražeći ga na levom zglobu mirnim, osetljivim prstima. "Pravilan kao metronom", zaključi on. "Staro srce još može da podnese dozu."
<BR>&nbsp;&nbsp;&nbsp;&nbsp;&nbsp;Sačekao je dok je Mama Džonston stavljala sterilisane zavoje na njegove rane, a onda krenu da se oprašta. Mek Kinon pogleda u Mamu Džonston, i ona mu klimnu glavom.
<BR>&nbsp;&nbsp;&nbsp;&nbsp;&nbsp;"Idem s tobom", reče on Fejderu.
<BR>&nbsp;&nbsp;&nbsp;&nbsp;&nbsp;"Zašto? To će samo udvostručiti rizik."
<BR>&nbsp;&nbsp;&nbsp;&nbsp;&nbsp;"Nisi u stanju da putuješ sam - sa ili bez stimulansa."
<BR>&nbsp;&nbsp;&nbsp;&nbsp;&nbsp;"Do đavola. Ja bih morao da se brinem o tebi."
<BR>&nbsp;&nbsp;&nbsp;&nbsp;&nbsp;"Idem s tobom."
<BR>&nbsp;&nbsp;&nbsp;&nbsp;&nbsp;Medži sleže ramenima i popusti.
<BR>&nbsp;&nbsp;&nbsp;&nbsp;&nbsp;Mama Džonston obrisa svoje znojavo lice i poljubi ih obojicu.
<BR>&nbsp;&nbsp;&nbsp;&nbsp;&nbsp;Sve dok se nisu našli podosta izvan grada, njihovo napredovanje podsećalo je Mek Kinona na njihovo košmarno bekstvo od prethodne večeri. Nakon toga nastavili su na sever-severozapad autoputem koji je išao ka obroncima brda, napuštajući ga samo kada su bili primorani da izbegnu redak saobraćaj. Jednom su ih skoro iznenadila policijska patrolna kola, opremljena crnim svetlom i gotovo nevidljiva; međutim, Fejder ih je na vreme osetio, pa su se sklonili čučnuvši iza niskog zidića koji je razdvajao susedno polje od puta.
<BR>&nbsp;&nbsp;&nbsp;&nbsp;&nbsp;Dejv ga upita kako je znao da je patrola blizu, ali se Medži samo nasmeja. "Neka sam proklet ako znam", odgovori on, "ali verujem da bih mogao nanjušiti policajca skrivenog u gomili jarčeva."
<BR>&nbsp;&nbsp;&nbsp;&nbsp;&nbsp;Kako je noć odmicala, Fejder je sve manje pričao. Budući da je dejstvo droge prolazilo, njegov obično opušteni izraz lica postajao je naboran i gotovo starački, i Dejvu se učini da mu taj neobičan izraz daje jasniji uvid u čovekov lik - da je pre maska bola njegovo pravo lice, nego bezbrižne crte koje je Medži obično pokazivao svetu. Po deveti put on se upita šta je to Fejder mogao učiniti da sud proceni da je socijalno neprilagođen.
<BR>&nbsp;&nbsp;&nbsp;&nbsp;&nbsp;Ovo je pitanje prednjačilo u njegovom umu, dok je poredio Fejdera sa svima ostalima koje beše sreo u Izgnanstvu. Odgovor je u većini slučajeva bio očigledan; njihovi izlivi nestabilnosti bili su lako uočljivi i smesta su se iskazivali. Mama Džonston predstavljala mu je zagonetku, ali samo dok mu nije sama sve ispričala. U Izgnanstvo beše stigla odlučivši da prati svog muža. Sada, kad je bila udovica, više je volela da ostane sa prijateljima koje je poznavala i običajima i uslovima na koje beše navikla, nego da ih menja za drugu i verovatno ne toliko zadovoljavajuću sredinu.
<BR>&nbsp;&nbsp;&nbsp;&nbsp;&nbsp;Medži se spusti pored puta. "Nema svrhe, mališa", priznade on, "ne mogu ja to."
<BR>&nbsp;&nbsp;&nbsp;&nbsp;&nbsp;"Ęavola ne možemo. Nosiću te."
<BR>&nbsp;&nbsp;&nbsp;&nbsp;&nbsp;Medži se bledo nasmeši. "Da, mislim to ozbiljno", dodade Dejvi odlučno. "Koliko još ima?"
<BR>&nbsp;&nbsp;&nbsp;&nbsp;&nbsp;"Dve ili tri milje, možda."
<BR>&nbsp;&nbsp;&nbsp;&nbsp;&nbsp;"Penji se." On posadi Medžija sebi na leđa i krenu. Prvih nekoliko stotina metara nisu bili preteški; Medži je bio dvadeset kilograma lakši od Dejva. Posle toga, međutim, umor od dodatnog tereta sve više je počinjao da se oseća. Ruke su mu se grčile od pridržavanja Medžijevih kolena; kukovi su mu se bunili protiv težine i neprirodne raspodele tereta, a disanje otežano usled Medžijevih ruku obavijenih oko njegovog vrata.
<BR>&nbsp;&nbsp;&nbsp;&nbsp;&nbsp;Još dve milje - možda i više. Pusti da ti težina padne napred, i stopala će je sama morati da prate, inače se sručuješ na zemlju. To mu dođe automatski - automatski kao čupanje zuba. Koliko je milja dugačka? Ništa u raketi, trideset sekundi u udobnim kolima, deset minuta puzanja u čeličnom pužu, petnaest minuta za obučene trupe u punoj formi. Ali, koliko je to daleko sa čovekom na leđima, na lošem putu, kada si od početka izmoren?
<BR>&nbsp;&nbsp;&nbsp;&nbsp;&nbsp;Pet hiljada dve stotine i osamdeset stopa - broj bez značenja. Ipak, svaki korak oduzima od tog zbira dvadeset četiri inča. Ostatak je još neshvatljiv - prava beskonačnost. Prebroj ih. Prebroj ih dok ne poludiš - dok same cifre ne počnu da ti govore u glavi, i tup!... tup!... tup!... tvojih ogromnih, umrtvljenih stopala ne počne da ti odzvanja u mozgu. Broj ih unazad, oduzimajući svaki put po dve - ne, to je još gore; svaki ostatak još uvek je nezamisliva, nepojmljiva brojka.
<BR>&nbsp;&nbsp;&nbsp;&nbsp;&nbsp;Svet mu se zatvorio, nije imao prošlosti i nije imao budućnosti. Nije bilo ničega, apsolutno ničega, osim mučne neophodnosti podizanja nogu i njihovog ponovnog stavljanja ispred sebe. Nikakvog osećanja osim srceparajućeg utroška volje, neophodnog da bi se postigao taj beznačajni čin.
<BR>&nbsp;&nbsp;&nbsp;&nbsp;&nbsp;Naglo se vratio svesti kada se Medžijeve ruke opustiše oko njegovog vrata. Nagao se napred i spustio na jedno koleno da ne bi ispustio svoj teret, a onda ga polako položio na zemlju. Za trenutak je pomislio da je Fejder mrtav - nije mogao da mu pronađe puls, a i opušteno lice i mlitavo telo bili su dovoljno lešoliki; međutim, prislonivši uho na Medžijeve grudi, on sa olakšanjem začu ravnomerno bup, bup njegovog srca.
<BR>&nbsp;&nbsp;&nbsp;&nbsp;&nbsp;Zavezao je Medžijeva doručja maramicom, i proturio glavu kroz spojene ruke. Ali, u stanju gotovo potpune iscrpljenosti, nije mogao da smesti opušteno telo na leđa. Fejder povrati svest dok se Mek Kinon još koprcao, i prve reči su mu bile: "Samo budi miran, Dejve. U čemu je problem?"
<BR>&nbsp;&nbsp;&nbsp;&nbsp;&nbsp;Dejv mu objasni. "Bolje mi odveži ruke", posavetova ga Fejder, "mislim da sada mogu malo i da hodam."
<BR>&nbsp;&nbsp;&nbsp;&nbsp;&nbsp;I hodao je skoro trista metara, pre nego što je morao ponovo da odustane. "Čuj, Dejvi", reče on, pošto se delom oporavio, "da li si poneo sa sobom još neku onih ljutih pilula?"
<BR>&nbsp;&nbsp;&nbsp;&nbsp;&nbsp;"Jesam... Ali, ne smeš ih još uzeti - to bi te ubilo."
<BR>&nbsp;&nbsp;&nbsp;&nbsp;&nbsp;"Da, znam - tako kažu. Ali, nisam na to mislio - ne još. Hteo sam da ti predložim da ti uzmeš jednu."
<BR>&nbsp;&nbsp;&nbsp;&nbsp;&nbsp;"Pa, naravno! Bože, Fejderu, stvarno sam glup."
<BR>&nbsp;&nbsp;&nbsp;&nbsp;&nbsp;Medži sada nije izgledao teži od lakog kaputića, severnjača je svetlela jače i snaga mu se činila neiscrpnom. Čak i kada su napustili autoput i pošli uz kolski put koji je vodio do Doktorove kuće na obroncima brda, put je bio podnošljiv i teret nije bio prevelik. Mek Kinon je znao da droga koristi tkivo njegovog tela još dugo pošto su sve zalihe iscrpljene, i da će mu biti potrebno podosta vremena da se oporavi od bezobzirnog utroška, ali, bilo mu je svejedno. Nikakva cena nije mu se činila preskupa - u trenutku kada je konačno stigao do kapije Doktorove kuće - na sopstvene dve noge, i sa svojim teretom živim i svesnim.
<BR>
<BR>&nbsp;&nbsp;&nbsp;&nbsp;&nbsp;Mek Kinonu četiri dana nije bilo dozvoljeno da vidi Medžija. U međuvremenu, govorili su mu da se i sam prepusti rutini poluinvalida, da nadoknadi trinaest kilograma koje beše izgubio tokom dva dana i dve noći, uz ogromno naprezanje srca tokom protekle noći. Visokokalorična ishrana, sunčanje, odmor i mirna okolina, uz prirodnu snagu njegovog organizma, doprineli su da naglo povrati i snagu i težinu, ali je zaista uživao u 'bolovanju', prvenstveno zbog Doktorovog društva - kao i Persefoninog.
<BR>&nbsp;&nbsp;&nbsp;&nbsp;&nbsp;Persefona je imala petnaest godina, i Dejvu nikako nije bilo jasno da li da o njoj misli kao o mnogo starijoj ili mnogo mlađoj. Bila je rođena je u Izgnanstvu, i čitav svoj kratki život proživela je Doktorovoj kući - majka joj beše umrla na porođaju u istoj toj kući. Bila je krajnje detinjasta u mnogim stvarima, budući da nije imala nikakvih iskustava sa civilizovanim svetom Napolju, kao ni sa stanovnicima Izgnanstva - osim kada ih je viđala kao Doktorove pacijente. Međutim, imala je neograničen pristup biblioteci istančanog i svestranog naučnika. Mek Kinona je, stalno iznova, iznenađivalo njeno akademsko i naučno znanje - mnogo veće nego njegovo sopstveno. Pored nje osećao se kao da razgovara sa nekom starom i sveznajućom matrijarhom, a onda bi ona otkrila neku svoju naivnu sliku spoljašnjeg sveta, i on bi se grubo podsetio da je ona, u stvari, neiskusno dete.
<BR>&nbsp;&nbsp;&nbsp;&nbsp;&nbsp;Imao je blago romantična osećanja prema njoj. Ne ozbiljna, naravno, s obzirom na njeno jedva zrelo doba, ali, bila mu je prijatna i žudeo je za ženskim društvom. Još je bio dovoljno mlad da uživa u zanimljivim razlikama, i fizičkim i psihičkim, između muškaraca i žena.
<BR>&nbsp;&nbsp;&nbsp;&nbsp;&nbsp;Posledica toga bila je da je, kao udarac svom ponosu, težak koliko i sama kazna Izgnanstva, primio saznanje da ga ona izjednačuje sa drugim žiteljima Izgnanstva kao jadnog nesrećnika kome su bili potrebni pomoć i simpatija - naprosto stoga što nije bio potpuno zdrav u glavi.
<BR>&nbsp;&nbsp;&nbsp;&nbsp;&nbsp;Bio je besan kao ris, i čitav jedan dan samo je mrzovoljno ćutao; međutim, ljudska potreba za samodokazivanjem i podrškom naterala ga je da je potraži i da proba da popriča sa njom. Pažljivo joj je objasnio, sa nesumnjivim emocionalnim nabojem, okolnosti koje su dovele do suđenja i osude, i obogatio priču svojim sopstvenim filosofijama i procenama, a onda je zastao, samouvereno očekujući njeno odobravanje.
<BR>&nbsp;&nbsp;&nbsp;&nbsp;&nbsp;Nije ga bilo. "Ne razumem tvoj stav", reče ona. "Razbio si mu nos, iako ti on nije naneo nikakvu povredu. Očekuješ li da to odobrim?"
<BR>&nbsp;&nbsp;&nbsp;&nbsp;&nbsp;"Ali, Persefona", pobuni se on, "zanemaruješ činjenicu da me je nazvao veoma uvredljivim imenom."
<BR>&nbsp;&nbsp;&nbsp;&nbsp;&nbsp;"Ne vidim nikakvu vezu", odgovori ona. "Načinio je zvuk ustima - verbalnu uvredu. Ali, ako uvreda nije istinita, i sam zvuk je beznačajan. Ako je uvreda u tvom slučaju i tačna, ipak ne postaješ, ni više ni manje, to što te je on nazvao - samo stoga što je on izrekao verbalnu uvredu. Kraće rečeno, nije te ni na koji način povredio.
<BR>&nbsp;&nbsp;&nbsp;&nbsp;&nbsp;Međutim, ono što si ti njemu učinio sasvim je druga stvar. Razbio si mu nos. To je povreda. U samoodbrani, ostatak društva morao se za tebe pobrinuti, i odrediti da li jesi ili nisi do te mere nestabilan da i u budućnosti možeš još nekog povrediti. Ukoliko jesi, morao si prihvatiti tretman, ili napustiti društvo - šta god sam odabereš."
<BR>&nbsp;&nbsp;&nbsp;&nbsp;&nbsp;"Misliš da sam lud, je li tako?" optuži je on.
<BR>&nbsp;&nbsp;&nbsp;&nbsp;&nbsp;"Lud? Ne, ne na način na koji ti to misliš. Nemaš parezu, niti tumor mozga, niti bilo kakav drugi poremećaj koji bi ti Doktor mogao pronaći. Međutim, po tvojim semantičkim reakcijama ti si socijalno nenormalan, kao i bilo koji fanatični lovac na veštice."
<BR>&nbsp;&nbsp;&nbsp;&nbsp;&nbsp;"Ma hajde - to nije pravedno!"
<BR>&nbsp;&nbsp;&nbsp;&nbsp;&nbsp;"Šta je pravda?" Ona uze u naručje mače s kojim se igrala. "Idem unutra - postaje hladno." I otrupka u kuću, bosih nogu koje nisu pravile ni najmanji šum u travi.
<BR>
<BR>&nbsp;&nbsp;&nbsp;&nbsp;&nbsp;Da se semantika, kao nauka, razvila isto tako brzo kao i psihodinamika, odnosno njeni derivati - propaganda i psihologija masa - Sjedinjene Države možda nikad ne bi potpale pod diktaturu, te ne bi bile ni prinuđene na Drugu Revoluciju. Svi naučni principi otelotvoreni u Zavetu, koji je označio kraj Revolucije, bili su formulisani još u prvoj četvrtini dvadesetog veka.
<BR>&nbsp;&nbsp;&nbsp;&nbsp;&nbsp;Međutim, rad pionira semantičara, K. K. Ogdena, Alfreda Korzibskog i drugih, bio je znan samo šačici studenata, dok je psihodinamika, pod uticajem stalnih ratova i ludnice iscrpljujućeg trgovanja, napredovala džinovskim koracima.
<BR>&nbsp;&nbsp;&nbsp;&nbsp;&nbsp;Semantika, to 'značenje značenja', po prvi put je iznašla primenu naučnih metoda na svaki čin svakodnevnog života. Međutim, zahvaljujući okolnosti da se semantika bavila i izrečenom i pisanom rečju kao odlučujućim aspektima ljudskog ponašanja, isprva su, mnogi, pogrešno shvatili da se bavi isključivo rečima i da je na taj način od koristi samo profesionalnim manipulatorima rečima, kao što su sastavljači reklamnih krilatica i profesori etimologije. Šačica neortodoksnih psihijatara pokušala je da je primeni i na lične ljudske probleme, ali njihov rad bio je zbrisan epidemijom masovne psihoze koja je uništila Evropu i Sjedinjene Države vratila u Srednji vek.
<BR>&nbsp;&nbsp;&nbsp;&nbsp;&nbsp;Zavet je predstavljao prvi naučni socijalni dokument koji je čovek ikad napisao, i mora se odati poštovanje njegovom suštinskom tvorcu, dr Micahu Novaku - istom onom Novaku koji je stajao na čelu Psihosektora tokom Revolucije. Revolucionari su želeli da uspostave najveću moguću ličnu slobodu. Kako bi to bilo moguće postići sa visokim procentom matematičke verovatnoće?
<BR>&nbsp;&nbsp;&nbsp;&nbsp;&nbsp;Najpre su odbacili koncept 'pravde'. Semantički posmatrano, 'pravda' nije imala uporišta - ne postoji nikakav uočljivi fenomen u svemir-vreme-materija kontinuumu na koji se može pokazati prstom i reći: "Eto, to je pravda." Nauka se, međutim, može baviti samo onim što je moguće posmatrati i meriti. Pravdu ne čini ništa slično, i samim time ne može za sve predstavljati istu stvar; bilo kakvi 'zvuci' kojima se ona izražava samo doprinose zbrci.
<BR>&nbsp;&nbsp;&nbsp;&nbsp;&nbsp;Međutim na štetu, fizičku ili ekonomsku, može se ukazati prstom i ona se može izmeriti. Građanima je, stoga, Zavetom bilo zabranjeno da nanose bilo kakvu štetu drugima. Sledstveno tome, svaki čin koji nije nanosio štetu, fizičku ili ekonomsku, nekoj određenoj osobi, smatrao se zakonitim.
<BR>&nbsp;&nbsp;&nbsp;&nbsp;&nbsp;Pošto je bio napušten koncept 'pravde', nije više postojao nikakav racionalni osnov za kaznu. Penologija je, tako, svrstana na isto mesto kao i likantropija i druga zaboravljena magijska umeća. Ipak, budući da nije bilo praktično dopustiti izvoru opasnosti da ostane u društvu, društveni prestupnici bivali su podvrgnuti pomnom ispitivanju i oni za koje bi se zaključilo da bi prestup mogli ponoviti bili bi stavljeni pred izbor između psihološkog prilagođavanja ili, da bi se društvveno izolovali, odlaska u Izgnanstvo.
<BR>&nbsp;&nbsp;&nbsp;&nbsp;&nbsp;Rani nacrti Zaveta zasnivali su se na pretpostavci da će društveno nezdrave osobe, prirodno, biti smeštene u ustanove i potom prilagođene, pogotovo što je trenutna psihijatrija bila više nego sposobna da izleči sve nenasilne psihoze, kao i da izleči, ili bar ublaži, nasilne psihoze - ali se Novak tome odlučno usprotivio.
<BR>&nbsp;&nbsp;&nbsp;&nbsp;&nbsp;"Ne!" pobunio se on. "Vladi se više nikad ne sme dopustiti da bez njegove saglasnostida petlja umom bilo kog građanina - ili postavljamo temelje još većoj tiraniji. Svaki čovek mora biti slobodan da prihvati, ili odbije Izgnanstvo, makar ga mi smatrali i ludim!"
<BR>
<BR>&nbsp;&nbsp;&nbsp;&nbsp;&nbsp;Sledeći put kada je Dejvid Mek Kinon potražio Persefonu, zatekao ju je u stanju strašne uzrujanosti. Njegov ranjeni ponos bi smesta zaboravljen. "Ali, mala", reče on, "šta ti je?"
<BR>&nbsp;&nbsp;&nbsp;&nbsp;&nbsp;Postepeno je uspeo da shvati da je prisustvovala razgovoru između Medžija i Doktora, i da je po prvi put čula za predstojeću vojnu operaciju protiv Sjedinjenih Država. On je potapša po ruci. "Znači, to je sve", reče on glasom punim olakšanja. "Mislio sam da nešto nije u redu s tobom."
<BR>&nbsp;&nbsp;&nbsp;&nbsp;&nbsp;"'To je sve'... Dejvide Mek Kinone, misliš li da samo tu stojiš i govoriš mi da si za sve znao, ali da to nisi smatrao vrednim brige?"
<BR>&nbsp;&nbsp;&nbsp;&nbsp;&nbsp;"Ja? A što bih se ja brinuo? I, kad smo već kod toga, šta bih ja mogao da preduzmem?"
<BR>&nbsp;&nbsp;&nbsp;&nbsp;&nbsp;"Šta bi mogao da preduzmeš? Mogao bi da iziđeš tamo Napolje i upozoriš ih - to bi mogao da uradiš... A 'zbog čega bi brinuo'... Dejve, zaista si nemoguć!" Ona briznu u plač i izjuri iz sobe.
<BR>&nbsp;&nbsp;&nbsp;&nbsp;&nbsp;Gledao je za njom oklembešenih usana, a onda od svog najdaljeg pretka pozajmi misao kako je žene teško shvatiti.
<BR>&nbsp;&nbsp;&nbsp;&nbsp;&nbsp;Persefona se nije pojavila za ručkom i Mek Kinon upita Doktora gde je devojče.
<BR>&nbsp;&nbsp;&nbsp;&nbsp;&nbsp;"Već je ručala", odgovori mu Doktor između zalogaja. "Otišla je ka Kapiji."
<BR>&nbsp;&nbsp;&nbsp;&nbsp;&nbsp;"Šta! Zašto ste je pustili da to učini?"
<BR>&nbsp;&nbsp;&nbsp;&nbsp;&nbsp;"Ona je slobodna. Uostalom, ne bi me ni poslušala. Ali, biće sve u redu."
<BR>&nbsp;&nbsp;&nbsp;&nbsp;&nbsp;Dejv, međutim, nije čuo ove poslednje reči, jer već beše izjurio iz sobe i istrčavao iz kuće. Zatekao je Persefonu kako isteruje svoj mali monocikl iz garaže. "Persefona!"
<BR>&nbsp;&nbsp;&nbsp;&nbsp;&nbsp;"Šta hoćeš?" upita ona sa sleđenom dostojanstvenošću, neprimerenoj njenim godinama.
<BR>&nbsp;&nbsp;&nbsp;&nbsp;&nbsp;"Ne smeš to da radiš! Tako se i Fejder povredio!"
<BR>&nbsp;&nbsp;&nbsp;&nbsp;&nbsp;"Ipak, idem. Molim te, skloni se."
<BR>&nbsp;&nbsp;&nbsp;&nbsp;&nbsp;"Onda idem s tobom."
<BR>&nbsp;&nbsp;&nbsp;&nbsp;&nbsp;"Zbog čega bi pošao?"
<BR>&nbsp;&nbsp;&nbsp;&nbsp;&nbsp;"Da pazim na tebe."
<BR>&nbsp;&nbsp;&nbsp;&nbsp;&nbsp;Ona šmrknu. "Kao da bi se neko usudio da me takne."
<BR>&nbsp;&nbsp;&nbsp;&nbsp;&nbsp;Bilo je istine u onome što je rekla. Doktor, kao i svi članovi njegovog domaćinstva, uživali su ličnu bezbednost, kao niko drugi u Izgnanstvu. Prirodnom posledicom svog nastanka, Izgnanstvo skoro da uopšte nije imalo sposobnih lekara. Broj fizioterapeuta koji su počinili neki društveni prestup bio je veoma mali. Procenat onih koji su odbili psihijatrijski tretman bio je zanemarljiv, a i taj zanemarljivi ostatak činili su uglavnom nepouzdani prevaranti u lekarskoj profesiji. Doktor je bio rođeni iscelitelj, i u dobrovoljno izgnanstvo bio je otišao da bi svoje umeće mogao koristiti na najvećem mogućem polju rada. Nije ga bila briga za suvoparna istraživanja; ono što je želeo bili su pacijenti - što bolesniji to bolje - da bi ih mogao izlečiti.
<BR>&nbsp;&nbsp;&nbsp;&nbsp;&nbsp;Bio je iznad običaja i iznad zakona. U Slobodnoj Državi, 'Osloboditelj' je zavisio od njega zbog insulina koji je odlagao njegovu smrt od šećerne bolesti. U Novoj Americi, njegova dobročinstva bila su isto tako obuhvatna. Čak i među Anđelima Gospodnjim, sam Prorok prihvatao je Doktorova uputstva bez najmanjeg pogovora.
<BR>&nbsp;&nbsp;&nbsp;&nbsp;&nbsp;Ipak, Mek Kinon nije bio zadovoljan. Neka neznajuća budala, plašio se, mogla bi detetu naneti nekakvo zlo, ne shvatajući njen zaštićeni položaj. Međutim, nije imao dalju priliku da se buni; ona naglo upali malo vozilo i primora ga da joj se skloni s puta. I kada je povratio ravnotežu, bila je već dosta odmakla niz put. Nije više mogao da je stigne.
<BR>&nbsp;&nbsp;&nbsp;&nbsp;&nbsp;Vratila se za manje od četiri sata. Očekivao je to; ukoliko neko tako spretan kao što je Fejder nije mogao da dopre do Kapije noću, nije bilo verovatno da će jednoj mladoj devojci to poći za rukom danju.
<BR>&nbsp;&nbsp;&nbsp;&nbsp;&nbsp;Njegovo prvo osećanje bilo je, naprosto, olakšanje, a onda je počeo da željno iščekuje priliku da popriča sa njom. Tokom njenog odsustva, sve vreme je u svom umu razmatrao nastalu situaciju. Bio je uzeo zdravo za gotovo da neće uspeti; želeo je da povrati ugled u njenim očima; zbog toga će joj pomoći u stvari koja joj je sada bila najvažnija - on će, lično, odneti upozorenje Napolje!
<BR>&nbsp;&nbsp;&nbsp;&nbsp;&nbsp;Možda će ona od njega i zatražiti takvu pomoć. U stvari, to mu se činilo vrlo verovatnim, i do njenog povratka već beše samog sebe u to ubedio. Da, pristaće - sa onim svojim jednostavnim dostojanstvom - i on će poći, možda da bude ranjen, možda i ubijen, ali, čak i ako ne uspe, biće herojska ličnost.
<BR>&nbsp;&nbsp;&nbsp;&nbsp;&nbsp;Podsvesno se prikazivao samom sebi kao mešavina Sidnija Kartona, Belog Viteza, čoveka koji je nosio poruku Garsiji - uz mali dodatak D'Artanjana.
<BR>&nbsp;&nbsp;&nbsp;&nbsp;&nbsp;Ali, nije to od njega zatražila - nije mu čak ni pružila priliku da porazgovara sa njom.
<BR>&nbsp;&nbsp;&nbsp;&nbsp;&nbsp;Nije se pojavila ni za večerom. Posle večere, zatvorila se sa Doktorom u njegovoj radnoj sobi. Kada se ponovo pojavila, otišla je pravo u svoju sobu, i on konačno zaključi da bi i sam mogao da ode u postelju.
<BR>&nbsp;&nbsp;&nbsp;&nbsp;&nbsp;U postelju, a onda zaspati i ponovo pokušati ujutro... Ipak, nije bilo tako jednostavno. Neprijateljski zidovi zurili su u njega i druga, kritička strana njegovog mozga najzad odluči da se probudi. Budalo! Tvoja pomoć joj nije potrebna! Šta će joj? Šta to ti imaš što Fejder nema? Ili, bolje? Za nju, ti si samo još jedan od ćaknutog mnoštva koje se ovde može posvuda videti.
<BR>&nbsp;&nbsp;&nbsp;&nbsp;&nbsp;Ali, ja nisam lud! Samo zato što sam odabrao da se ne povinujem zapovestima drugih, nije moralo značiti da sam lud. Ne? Pa, svi ostali ovde bili su na neki način ludi - i čega je, onda, posebnog bilo u tebi? Pa, ne baš svi - šta je sa Doktorom, i... Ne zavaravaj se, ortak: Doktor i Mama Džonston bili su ovde iz vlastitih razloga; nisu bili otuđeni. A Persefona je ovde bila rođena.
<BR>&nbsp;&nbsp;&nbsp;&nbsp;&nbsp;A šta je sa Medžijem? On je svakako bio normalan - ili je, bar, tako izgledao. Zatekao je sebe kako ga, sa nelogičnom gorčinom, odbija Medžijeva očigledna stabilnost. Zbog čega bi on bio iole drugačiji od nas ostalih?
<BR>&nbsp;&nbsp;&nbsp;&nbsp;&nbsp;Od nas ostalih? Svrstavao je sebe među ostale stanovnike Izgnanstva. U redu, u redu, priznaj, idiote - isti si kao i oni; izgnan si zato što te normalni ljudi nisu prihvatali - i zato što si bio previše tvrdoglav da priznaš kako ti je potreban tretman.
<BR>&nbsp;&nbsp;&nbsp;&nbsp;&nbsp;Ali, pomisao na tretman sledi ga i ponovo ga navede na misli o ocu. Zašto? Setio se nečega što mu Doktor beše rekao pre nekoliko dana: 'Ono što ti treba, sine, jeste da staneš pred svoga oca i izgrdiš ga. Šteta je što više dece ne otera svoje očeve do đavola!"
<BR>&nbsp;&nbsp;&nbsp;&nbsp;&nbsp;On upali svetlo i pokuša da čita. Ali, nije pomagalo. Zbog čega bi Persefona brinula šta će se desiti ljudima Napolju? Nije ih poznavala; nije imala prijatelja tamo. Ako on nije imao obaveza prema njima, kako je ona, uopšte, mogla brinuti? Nije imao obaveza? Imao si udoban, lagodan život tokom dugog niza godina - i sve što su tražili od tebe bilo je da se pristojno ponašaš. I, kad smo već kod toga, gde bi ti sada bio da je Doktor zastao da te upita da li ti nešto duguje ili ne?
<BR>&nbsp;&nbsp;&nbsp;&nbsp;&nbsp;Još je umorno prežvakavao gorki zalogaj samoposmatranja, kada je prodro prvi hladni i bezbojni zrak jutarnje svetlosti. On ustade, ogrnu mantil i na prstima pođe hodnikom do Medžijeve sobe. Vrata su bila otškrinuta, i on proturi glavu i upita šapatom: "Fejderu... Jesi li budan?"
<BR>&nbsp;&nbsp;&nbsp;&nbsp;&nbsp;"Upadaj, mališa", odgovori Medži isto tako tiho. "U čemu je problem? Ne možeš da zaspiš?"
<BR>&nbsp;&nbsp;&nbsp;&nbsp;&nbsp;"Ne..."
<BR>&nbsp;&nbsp;&nbsp;&nbsp;&nbsp;"Ni ja. Sedi, pa ćemo zajedno nositi barjak."
<BR>&nbsp;&nbsp;&nbsp;&nbsp;&nbsp;"Fejderu, napraviću proboj. Idem Napolje."
<BR>&nbsp;&nbsp;&nbsp;&nbsp;&nbsp;"A? Kada?"
<BR>&nbsp;&nbsp;&nbsp;&nbsp;&nbsp;"Odmah."
<BR>&nbsp;&nbsp;&nbsp;&nbsp;&nbsp;"Riskantna stvar, mališa. Sačekaj nekoliko dana, pa ću i ja poći s tobom."
<BR>&nbsp;&nbsp;&nbsp;&nbsp;&nbsp;"Ne, ne mogu da čekam da se oporaviš. Idem da upozorim Sjedinjene Države!"
<BR>&nbsp;&nbsp;&nbsp;&nbsp;&nbsp;Medžijeve oči se malo raširiše, ali mu glas ostade nepromenjen. "Nisi valjda, Dejve, dopustio onoj uspaljenoj klinki da te nagovori?"
<BR>&nbsp;&nbsp;&nbsp;&nbsp;&nbsp;"Ne. Ne, baš. Radim ovo zbog sebe... To je nešto što moram da učinim. Čuj, Fejderu... Kako stoji stvar sa tim novim oružjem? Da li zaista imaju nešto što može ugroziti Sjedinjene Države?"
<BR>&nbsp;&nbsp;&nbsp;&nbsp;&nbsp;"Plašim se da je tako", priznade Medži. "Ne znam mnogo o njemu, ali, po svemu sudeći, u poređenju s njim blasteri izgledaju jadno. Veći domet... Ne znam šta nameravaju da učine sa Barijerom, ali, pre nego što su me primetili, video sam ih kako postavljaju teške električne vodove. Hej! Ukoliko dospeš tamo napolje, imam jednog momka koga bi mogao potražiti; u stvari, svakako to učini. On ima uticaja." Medži nažvrlja nešto na komadiću hartije, presavi je i predade Mek Kinonu, koji je odsutno stavi u džep.
<BR>&nbsp;&nbsp;&nbsp;&nbsp;&nbsp;"Fejderu", upita on, "koliko dobro čuvaju Kapiju?"
<BR>&nbsp;&nbsp;&nbsp;&nbsp;&nbsp;"Ne možeš izići kroz Kapiju; o tome nema ni govora. Evo šta ćeš morati da učiniš..." On otkide još jedno parče papira i poče da skicira i objašnjava.
<BR>&nbsp;&nbsp;&nbsp;&nbsp;&nbsp;Pre nego što je krenuo, Dejv se rukova sa Medžijem. "Pozdravićeš ih u moje ime, zar ne? I zahvaliti se Doktoru? Radije bih da naprosto kidnem pre nego što iko ustane."
<BR>&nbsp;&nbsp;&nbsp;&nbsp;&nbsp;"Naravno, mališa", potvrdi Fejder.
<BR>
<BR>&nbsp;&nbsp;&nbsp;&nbsp;&nbsp;Mek Kinon je čučao iza žbunja i oprezno posmatrao malu grupu Anđela koji su ulazili u izbledelu, ružnu crkvu. Zadrhtao je - i od straha i od hladnog jutarnjeg vazduha. Ali, nužda mu je nadjačavala strah. Ti fanatici imali su hrane - i on je morao doći do nje.
<BR>&nbsp;&nbsp;&nbsp;&nbsp;&nbsp;Prva dva dana po napuštanju Doktorove kuće lako su prošla. Istina, bio je zaradio prehladu spavajući na goloj zemlji; zahvatila mu je i pluća i usporavala ga. Ipak, nije mu smetala - samo ako bude mogao da se uzdrži od kijanja ili kašljanja dok se ova mala grupa vernika ne nađe u bezbednoj dubini hrama. Posmatrao ih je kako prolaze - muškarci turobnog izgleda, žene u suknjama koje su se vukle po zemlji i čija su izborana lica bila umotana u šalove - nezdrave rintalice sa previše dece. Svake ozarenosti beše nestalo s njihovih lica; čak su i deca bila ozbiljna.
<BR>&nbsp;&nbsp;&nbsp;&nbsp;&nbsp;I poslednji su se, najzad, ugurali unutra, ostavljajući samo crkvenjaka u dvorištu, zauzetog nekom tajanstvenom dužnošću. Posle neodredljivo dugo vremena, dok je Mek Kinon pritiskao prst na nos u izbezumljenom pokušaju da obuzda kijanje, crkvenjak najzad i sam uđe u sumornu građevinu i zatvori vrata za sobom.
<BR>&nbsp;&nbsp;&nbsp;&nbsp;&nbsp;Mek Kinon ispuza iz svog skrovišta i žurno pođe ka kući koju prethodno beše odabrao, na samom obodu proplanka, najdalje od crkve.
<BR>&nbsp;&nbsp;&nbsp;&nbsp;&nbsp;Pas je bio sumnjičav, ali ga on utiša. Kuća je bila zaključana, ali su se zadnja vrata mogla na silu otvoriti. Malo se ošamutio od pogleda na hranu kad ju je našao - tvrd hleb i gust, nezasoljen puter od kozjeg mleka. Jedan pogrešan korak beše ga pre dva dana odveo u planinsku rečicu. To mu se isprva nije učinilo posebno važnim - dok nije ustanovio da su mu se hranljive tablete pretvorile u izmrvljeni grumenčić. Koristio ih je još tog istog dana, a onda se na njih uhvatila buđ pa ih je morao baciti.
<BR>&nbsp;&nbsp;&nbsp;&nbsp;&nbsp;Hleb mu je potrajao tokom još tri počinka, ali se puter bio otopio tako da više nije mogao da ga nosi. Namočio ga je koliko je mogao u hleb, a onda polizao ostatak, posle čega je osetio silnu žeđ.
<BR>&nbsp;&nbsp;&nbsp;&nbsp;&nbsp;Nekoliko časova pošto i poslednji komad hleba beše otišao, stigao je do svog prvog odredišta - glavne reke u koju su uticale sve pritoke u Izgnanstvu. U nekoj tački, tamo dalje, reka je ponirala pod crnu koprenu Barijere i nastavljala ka moru. Pošto je Kapija bila zatvorena i dobro čuvana, njen tok predstavljao je jedini mogući izlaz za čoveka prepuštenog samom sebi.
<BR>&nbsp;&nbsp;&nbsp;&nbsp;&nbsp;U međuvremenu bila je tu voda, žeđ ga je ponovo stigla, a i prehlada je postajala sve gora. Ipak, moraće da sačeka do mraka da bi pio: uz obalu su se kretale neke prilike - neke u uniformi, pomisli on. Jedna od njih zaveza brzi mali skif za obalu. On ga označi kao svoj i stade ga paziti ljubomornim očima. Još je bio tu kada je sunce zašlo.
<BR>&nbsp;&nbsp;&nbsp;&nbsp;&nbsp;Rano jutarnje sunce pogodi ga pravo u nos i on šmrknu. Naglo se probudio, podigao glavu i pogledao oko sebe. Mali skif koji beše prisvojio plutao je sredinom reke. Nije bilo vesla. Nije se mogao ni setiti da li je ili nije bilo vesla. Struja je bila prilično jaka; činilo mu se da je trebalo da još tokom noći dospe do Barijere. Možda je i prošao ispod nje - ali ne, bilo je to smešno.
<BR>&nbsp;&nbsp;&nbsp;&nbsp;&nbsp;A onda ju je ugledao, manje od milje daleko, crnu i preteću - ali, bio je to najveseliji prizor koji danima beše ugledao. Bio je suviše slab i grozničav da bi uživao u njemu, ali mu je obnovio odlučnost koja ga je držala u pokretu.
<BR>&nbsp;&nbsp;&nbsp;&nbsp;&nbsp;Mali čamac zapara o dno, i on shvati da ga struja na okuci beše dovela do obale. Nespretno je iskočio, dok su mu se smrznuti zglobovi bunili, i izvukao pramac čamca na pesak. Malo bolje promislivši, on ga povuče natrag u vodu i gurnu svom snagom, posmatrajući ga kako iščezava iza jednog zavoja. Nema potrebe da udara na sva zvona mesto gde se beše iskrcao.
<BR>&nbsp;&nbsp;&nbsp;&nbsp;&nbsp;Prespavao je veći deo tog dana, samo se jednom budeći da bi se sklonio sa sunca kada je postalo pretoplo. Ali, sunce je isteralo svu hladnoću iz njegovih kostiju i do mraka se osećao mnogo bolje.
<BR>&nbsp;&nbsp;&nbsp;&nbsp;&nbsp;Iako je Barijera bila samo milju daleko, bio mu je, prateći rečnu obalu, potreban veći deo noći da stigne do nje. Znao je kada je stigao do nje po oblacima pare koji su se dizali iz vode. Kada je sunce izišlo, on razmotri svoj položaj: Barijera se prostirala preko vode, ali presek između nje i površine vode bio je skriven kovitlajućim oblacima. Negde dole, ispod površine, Barijera je prestajala i njena gruba ivica pretvarala je vodu koju dotakne u paru.
<BR>&nbsp;&nbsp;&nbsp;&nbsp;&nbsp;Polako, nevoljno, i veoma neherojski, počeo je da skida odeću. Čas je kucnuo i on nije nimalo uživao u njemu. Naišavši na komadić papira koji beše dobio od Medžija, on pokuša da ga pročita. Ali, zahvaljujući njegovom nehotičnom padu u planinsku rečicu, postao je prilično nečitak i on ga baci. Nije više bio važan.
<BR>&nbsp;&nbsp;&nbsp;&nbsp;&nbsp;Drhtao je dok je stajao oklevajući na obali, iako je sunce bilo toplo, a onda ga okolnosti nagnaše da se odluči: na drugoj obali ugledao je patrolu.
<BR>&nbsp;&nbsp;&nbsp;&nbsp;&nbsp;Možda su ga videli, a možda nisu. On zaroni.
<BR>&nbsp;&nbsp;&nbsp;&nbsp;&nbsp;Dole, dole, dokle god ga snaga nosi. Dole, i pokušaj da dotakneš dno, da bi bio siguran da ćeš izbeći taj pržeći, smrtonosni temelj. Prstima je napipao blato. Sada još samo da prođe ispod nje. Možda je bilo smrtonosno proći ispod, baš kao i preko nje; uskoro će saznati. Ali, kojim putem da krene? Ovde dole nije bilo smerova.
<BR>&nbsp;&nbsp;&nbsp;&nbsp;&nbsp;Ostao je dole, dok mu se nabrekla pluća ne pobuniše. Podigavši se malo, on oseti vrelu vodu na licu. Tokom jednog bezvremenog trenutka neizrecive tuge i samoće, on shvati da je zarobljen između vreline i vode - zarobljen ispod Barijere.
<BR>&nbsp;&nbsp;&nbsp;&nbsp;&nbsp;Dva redova opušteno su čavrljala na malom doku koji je ležao pored Barijere. Reka koja je izvirala odozdo nije bila zanimljiva za njih - gledali su je tokom previše dosadnih časova dužnosti. Ali, alarm iza njih se oglasi i oni istog časa zauzeše stav pripravnosti. "Koji sektor, Džek?"
<BR>&nbsp;&nbsp;&nbsp;&nbsp;&nbsp;"Ova obala. Eno ga - vidiš!"
<BR>&nbsp;&nbsp;&nbsp;&nbsp;&nbsp;Izvukli su ga napolje i položili na dok, dok komandir straže nije stigao. "Živ ili mrtav?" upita on.
<BR>&nbsp;&nbsp;&nbsp;&nbsp;&nbsp;"Mrtav, mislim", odgovori onaj koji nije bio zauzet davanjem veštačkog disanja.
<BR>&nbsp;&nbsp;&nbsp;&nbsp;&nbsp;Narednik coknu na način neprimeren njegovom istrošenom licu, pa reče: "Šteta. Uzbunio sam ambulantu, pa ga, svejedno, pošalji tamo."
<BR>
<BR>&nbsp;&nbsp;&nbsp;&nbsp;&nbsp;Sestra je pokušavala da ga stiša, ali Mek Kinon beše nadao takvu dreku da je bila prisiljena da pozove glavnog hirurga. "Hej! Hej! Kakve su to gluposti?" prekori ga hirurg dok mu je merio puls. Dejv uspe da ga ubedi da se neće smiriti, niti primiti soporifik, sve dok mu ne dopuste da ispriča svoju priču. Napravili su, najzad, pogodbu po kojoj je Mek Kinonu bilo dozvoljeno da govori... "Ali, molim vas, budite kratki!" Lekar je rečeno trebalo da prenese svom pretpostavljenom, dok će Dejv, za uzvrat, primiti hipodermik.
<BR>&nbsp;&nbsp;&nbsp;&nbsp;&nbsp;Sledećeg jutra hirurg je Mek Kinonu doveo dva druga čoveka, koja se, međutim, nisu predstavila. Saslušali su čitavu njegovu priču, i potom ga ispitali. Istog tog popodneva, iz ambulante su ga prebacili u Glavni štab, gde su ga ponovo ispitali. Snaga mu se brzo vraćala, ali je bio prilično umoran od sve te birokratije; pored toga, želeo je da dobije i potvrdu da je njegovo upozorenje ozbiljno shvaćeno. Poslednji od njegovih ispitivača ga najzad odobrovolji. "Sredi se", rekao je on Dejvu, "danas po podne videćeš se sa zapovednikom."
<BR>&nbsp;&nbsp;&nbsp;&nbsp;&nbsp;Lokalni zapovednik, simpatičan tip sa hitrim, ptičjim ponašanjem i skoro nevojničkim ponašanjem, ozbiljno je slušao dok je Mek Kinon po pedeseti put recitovao svoju priču. Kada je Dejv završio, on klimnu glavom u znak slaganja. "Znajte, Dejvide Mek Kinone, da su svi neophodni koraci već preduzeti."
<BR>&nbsp;&nbsp;&nbsp;&nbsp;&nbsp;"Ali, šta je sa njihovim oružjem?"
<BR>&nbsp;&nbsp;&nbsp;&nbsp;&nbsp;"I za to smo se postarali... Što se Barijere tiče, nije je baš tako lako srušiti kao što naši susedi misle. Ipak, veoma cenimo vaš trud... Mogu li vam učiniti neku uslugu?"
<BR>&nbsp;&nbsp;&nbsp;&nbsp;&nbsp;"Pa, ne... Ne meni, ali tamo unutra je dvoje mojih prijatelja..." Zamolio ih je da se nešto preduzme da se Medži spase i da se Persefoni omogući da iziđe, naravno, ukoliko to bude htela.
<BR>&nbsp;&nbsp;&nbsp;&nbsp;&nbsp;"Znam za tu devojku", reče general. "Stupićemo u kontakt sa njom. Ako u bilo kom trenutku poželi da bude građanin, možemo to srediti. A što se Medžija tiče, to je već nešto drugo..." On pritisnu dugme na svom vizifonu. "Pošaljite unutra kapetana Rendela."
<BR>&nbsp;&nbsp;&nbsp;&nbsp;&nbsp;Uredna, vitka figura u uniformi kapetana Armije Sjedinjenih Država uđe lakim korakom. Mek Kinon ga pogleda sa usputnim, pristojnim interesovanjem, a onda mu se izraz lica razlete u paramparčad. "Fejderu!" uzviknu on.
<BR>&nbsp;&nbsp;&nbsp;&nbsp;&nbsp;Njihovo međusobno pozdravljanje teško da je odgovaralo privatnoj kancelariji zapovednika, ali generalu to nije smetalo. Kada su se smirili, Mek Kinon naprosto nije mogao odoleti da postavi pitanje koje mu je sve vreme bilo u glavi. "Ali Fejderu, ovo zaista nema nikakvog smisla..." On zastade, izbečenih očiju, a onda podiže prst u znak optužbe. "Znam! Ti si u tajnoj službi!"
<BR>&nbsp;&nbsp;&nbsp;&nbsp;&nbsp;Fejder se nasmeši. "Zar si zaista mislio", odvrati on, "da će Armija Sjedinjenih Država ostaviti tako kritično mesto bez prismotre?"
<BR>&nbsp;&nbsp;&nbsp;&nbsp;&nbsp;General pročisti grlo. "Šta sada nameravate da uradite, Dejvide Mek Kinone?"
<BR>&nbsp;&nbsp;&nbsp;&nbsp;&nbsp;"A? Ja? Pa, nemam nikakvih planova..." On za trenutak razmisli, pa se okrenu svome prijatelju. "Da znaš Fejderu, mislim da ću, nakon svega, otići na taj psihološki tretman. Ti si Napolju..."
<BR>&nbsp;&nbsp;&nbsp;&nbsp;&nbsp;"Mislim da to neće biti neophodno", prekide ga general.
<BR>&nbsp;&nbsp;&nbsp;&nbsp;&nbsp;"Ne? A zašto ne, gospodine?"
<BR>&nbsp;&nbsp;&nbsp;&nbsp;&nbsp;"Sami ste se izlečili. Možda niste svesni toga, ali četiri psihotehničara već su razgovarala s vama. Njihovi izveštaji se slažu. Ovlašćen sam da vam kažem da vam je povraćen status slobodnog građanina - naravno, ukoliko ga želite."
<BR>&nbsp;&nbsp;&nbsp;&nbsp;&nbsp;General i kapetan 'Fejder' Rendel se, nemo, složiše da okončaju razgovor, i Rendel pođe natrag u ambulantu sa svojim prijateljem. Dejv je imao hiljadu pitanja, na koja je odmah tražio odgovor. "Ali, Fejderu", upita on, "ti mora da si izišao pre mene!"
<BR>&nbsp;&nbsp;&nbsp;&nbsp;&nbsp;"Dan ili dva."
<BR>&nbsp;&nbsp;&nbsp;&nbsp;&nbsp;"Onda, znači da je sav moj trud bio nepotreban!"
<BR>&nbsp;&nbsp;&nbsp;&nbsp;&nbsp;"Ne bih to baš tako rekao", usprotivi se Rendel. "Mogao sam i da se ne probijem. U stvari, imali su sve detalje, još pre nego što sam podneo izveštaj. Ima i drugih... U svakom slučaju", nastavi on, da bi promenio temu, "sada kad si ovde, šta nameravaš?"
<BR>&nbsp;&nbsp;&nbsp;&nbsp;&nbsp;"Ja? Još je prerano da kažem... Ne zanima me više klasična literatura, to je previše lako. Da nisam takav tikvan kada je matematika u pitanju, možda bih se okušao na interplanetarnim letovima."
<BR>&nbsp;&nbsp;&nbsp;&nbsp;&nbsp;"Pa, možemo popričati o tome večeras", predloži mu Fejder, gledajući na svoj hrono. "Moram da bežim, ali svratiću kasnije, pa ćemo otići do kantine na večeru." On izlete kroz vrata brzinom koja je podsećala na onu iz lopovskog kluba. Dejv ga je posmatrao i onda odjeknom viknu za njim: "Hej! Fejderu! Da li bih mogao da uđem u tajnu služ..."
<BR>&nbsp;&nbsp;&nbsp;&nbsp;&nbsp;Ali, Fejder već beše otišao. Moraće da to sam pita.
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
