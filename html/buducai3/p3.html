<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>NEPRILAGOĐENI
<P>&nbsp;&nbsp;&nbsp;&nbsp;&nbsp;'... radi očuvanja i unapređenja
<BR>&nbsp;&nbsp;&nbsp;&nbsp;&nbsp;naših međuplanetarnih resursa
<BR>&nbsp;&nbsp;&nbsp;&nbsp;&nbsp;i iznalaženja korisnog, zdravog zanimanja
<BR>&nbsp;&nbsp;&nbsp;&nbsp;&nbsp;za mlade ove planete.'
<BR>&nbsp;&nbsp;&nbsp;&nbsp;&nbsp;Izvod iz odluke, H.R. 7118,
<BR>&nbsp;&nbsp;&nbsp;&nbsp;&nbsp;kojom se osnivaju
<BR>&nbsp;&nbsp;&nbsp;&nbsp;&nbsp;Kosmičke inženjerijske jedinice.
<BR>
<BR>&nbsp;&nbsp;&nbsp;&nbsp;&nbsp;"Stroj, mirno!" Paradni glas Prvog narednika Svemirskih marinaca prolomi se kroz maglu i kišicu ružnog jutra Nju Džersija. "Kad vam ime bude prozvano, odgovorite sa 'Ovde', iskoračite sa svojim prtljagom i ukrcajte se. Etkins!"
<BR>&nbsp;&nbsp;&nbsp;&nbsp;&nbsp;"Ovde!"
<BR>&nbsp;&nbsp;&nbsp;&nbsp;&nbsp;"Ostin!"
<BR>&nbsp;&nbsp;&nbsp;&nbsp;&nbsp;"Ovde!"
<BR>&nbsp;&nbsp;&nbsp;&nbsp;&nbsp;"Ejres!"
<BR>&nbsp;&nbsp;&nbsp;&nbsp;&nbsp;"Ovde!"
<BR>&nbsp;&nbsp;&nbsp;&nbsp;&nbsp;Jedan po jedan izlazili su iz stroja, zabacivali na ramena šezdeset pet kilograma ličnog tereta, koliko im je bilo dozvoljeno, i polazili ka prolazu. Bili su mladi - nijedan stariji od dvadeset dve godine - i u nekim slučajevima prtljag je bio teži od svog vlasnika.
<BR>&nbsp;&nbsp;&nbsp;&nbsp;&nbsp;"Kaplan!"
<BR>&nbsp;&nbsp;&nbsp;&nbsp;&nbsp;"Ovde!"
<BR>&nbsp;&nbsp;&nbsp;&nbsp;&nbsp;"Kejt!"
<BR>&nbsp;&nbsp;&nbsp;&nbsp;&nbsp;"Ovde!"
<BR>&nbsp;&nbsp;&nbsp;&nbsp;&nbsp;"Libi!"
<BR>&nbsp;&nbsp;&nbsp;&nbsp;&nbsp;"Ovde!" Vitak, nezgrapan plavušan izdvoji se iz stroja, hitro obrisa nos i zgrabi svoj prtljag.
<BR>&nbsp;&nbsp;&nbsp;&nbsp;&nbsp;Prebacio je debelu platnenu torbu preko ramena, uravnotežio i podigao kofer slobodnom rukom, i uputio se ka ulazu neravnomernim, kučećim cupkanjem. Zastavši na prolazu, kofer ga udari u kolena i on se zatetura ka niskoj, mršavoj prilici obučenoj u tamnoplavu boju Svemirske mornarice. Snažni prsti zgrabiše mu ruku i sprečiše ga da padne.
<BR>&nbsp;&nbsp;&nbsp;&nbsp;&nbsp;"Smiri se, sine. Samo polako." Druga ruka mu namesti platnenu torbu.
<BR>&nbsp;&nbsp;&nbsp;&nbsp;&nbsp;"Oh, izvinite, ovaj..." Postiđeni mladić automatski prebroja četiri trake srebrnog gajtana ispod praskajuće zvezde "... kapetane. Nisam..."
<BR>&nbsp;&nbsp;&nbsp;&nbsp;&nbsp;"Budi pažljiv i ukrcavaj se, sinko."
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;Prolaz u unutrašnjost transportera bio je sumračan. Kada su se mladićeve oči prilagodile, ugledao je vorent-oficira sa oznakama komandira brodskog artiljerijskog odeljenja, koji mu je palcem pokazivao prema otvorenim hermetičkim vratima.
<BR>&nbsp;&nbsp;&nbsp;&nbsp;&nbsp;"Upadaj. Nađi svoj ormančić i čekaj pored njega." Libi požuri da posluša. Unutra je našao gomilu prtljaga i ljudi u širokom odeljku sa niskom tavanicom. Niz neonki protezao se oko preseka tavanice i pregrada; tiho režanje ventilatora delovalo je kao pozadinska pratnja glasovima brodskih oficira. On se probi kroz natrpani prtljag i nađe svoj ormančić, sedam-deset, na zidu na suprotnoj strani. Razbio je pečat na kombinacionoj bravi, pogledao kombinaciju i otvorio ga. Ormančić je bio vrlo mali, srednji iz grupe od po tri, i on za trenutak stade razmišljati šta bi trebalo da u njemu drži. Zvučnik, međutim, tog časa nadjača okolne glasove i zatraži njegovu pažnju:
<BR>&nbsp;&nbsp;&nbsp;&nbsp;&nbsp;"Pažnja! Informacije za sve; prvi deo. Brod uzleće za dvanaest minuta. Zatvoriti hermetička vrata. Zaustaviti ventilatore na minus dva minuta. Specijalna naređenja za putnike; smestite svu opremu na palubu i lezite na crveno signalno svetlo. Ostanite tako dok se ne oglasi drugi signal. Podoficiri, proverite ljude."
<BR>&nbsp;&nbsp;&nbsp;&nbsp;&nbsp;Komandir odeljenja inženjeraca upade, pogleda oko sebe i smesta poče da nadgleda raspored prtljaga. Teški predmeti bili su položeni na pod. Vratanca ormančića bila su zatvorena. Dok je svaki momak našao mesto na palubi i komandir pregledao jastučiće pod njihovim glavama, neonke zasijaše crvenim sjajem i zvučnik nastavi da bleji.
<BR>&nbsp;&nbsp;&nbsp;&nbsp;&nbsp;"Pažnja svima - uzlećemo! Spremite se za ubrzanje." Komandir se brzo nasloni na dve putne torbe i osmotri prostoriju. Ventilatori se zaustaviše. Usledila su dva minuta mrtve tišine. Libi je čuo kako mu srce kuca. Dva minuta se beskonačno otegoše. A onda paluba zadrhta i rika, nalik izbacivanju pare pod visokim pritiskom, udari ga po bubnim opnama. Odjednom je bio izuzetno težak i grudi i srce behu mu snažno pritisnuti. Neko neodređeno vreme kasnije neonke zasijaše belom bojom i zvučnik se ponovo oglasi:
<BR>&nbsp;&nbsp;&nbsp;&nbsp;&nbsp;"Obezbedite sve unutrašnje otvore; redovna straža, prvi deo." Ventilatori ponovo oživeše. Komandir ustade, protrlja svoju zadnjicu, zatapša rukama i doviknu:
<BR>&nbsp;&nbsp;&nbsp;&nbsp;&nbsp;"U redu je, momci." Potom, preskočivši nekoga, otključa hermetička vrata prema prolazu. Libi ustade, ali nalete na pregradu i skoro se sruši. Noge i ruke bile su mu se udrvenile, a i osećao se nekako opasno lakim, kao da beše skinuo najmanje polovinu svoje neznatne mase.
<BR>&nbsp;&nbsp;&nbsp;&nbsp;&nbsp;Naredna dva sata bio je previše zauzet da bi mislio, ili da bi tugovao za domom. Koferi, kutije i torbe morali su se preneti u donji deo i biti učvršćeni zbog ugaonog ubrzanja. Pronašao je, i naučio, kako da koristi bezvodni klozet. Našao je i ležaj koji mu je bio dodeljen, saznavši, međutim, da je njegov samo osam sati u dvadeset četiri; dva druga momka su ga takođe koristila. Tri grupe obedovale su u tri smene, devet smena sve zajedno - dvadeset četvorica mladića i komandir - za jednim dugačkim stolom koji je pretrpavao uski odeljak obedovaonice.
<BR>&nbsp;&nbsp;&nbsp;&nbsp;&nbsp;Posle ručka Libi stade puniti svoj ormančić. Stajao je pred njim, gledajući fotografiju koju je nameravao da smesti na unutrašnju stranu vrata, kada naređenje ispuni prostoriju:
<BR>&nbsp;&nbsp;&nbsp;&nbsp;&nbsp;"Mirno!"
<BR>&nbsp;&nbsp;&nbsp;&nbsp;&nbsp;Na vratima je stajao kapetan, pored koga se nalazio komandir. Kapetan poče da govori. "Na mestu voljno, ljudi. Sedite. Mek Koj, reci kontroli da prebaci ovu prostoriju na duvanski filter." Komandir požuri do komunikatora na zidu i reče nešto u njega tihim glasom. Skoro smesta šum ventilatora se povisi za pola oktave i ostade na tome.
<BR>&nbsp;&nbsp;&nbsp;&nbsp;&nbsp;"Vi, momci, krećete na najveću stvar u svom životu. Od sada ste odrasli ljudi, suočeni sa jednim od najtežih poduhvata koje je čovek ikada preduzeo. Ipak, ono što mi radimo samo je deo jednog većeg projekta. Vi, kao i stotine hiljada drugih poput vas, krećete kao pioniri da sredite sunčev sistem tako da ga ljudi mogu bolje iskoristiti.
<BR>&nbsp;&nbsp;&nbsp;&nbsp;&nbsp;Isto tako, što je od podjednake važnosti, pruža vam se prilika da sebe oblikujete u korisne i srećne građane Federacije. Iz jednog ili drugog razloga, niste se dobro prilagodili životu na Zemlji. Neki od vas doživeli su da, usled novih otkrića, poslovi kojima su se bavili zastare. Neki su se uvalili u neprilike, ne znajući šta da urade sa viškom slobodnog vremena. Možda su vas nazivali huliganima i možda imate mnogo crnih mrlja na sebi.
<BR>&nbsp;&nbsp;&nbsp;&nbsp;&nbsp;Ali, svi vi danas počinjete ispočetka. Jedini dosije koji imate na ovom brodu jeste vaše ime na vrhu praznog lista papira. Na vama je šta će se naći na toj stranici.
<BR>&nbsp;&nbsp;&nbsp;&nbsp;&nbsp;A sada, o našem poslu... Nije nam pao u deo jedan od onih lakih, popravi-i-rekondicioniraj poslova na Mesecu, sa vikendima u Luna Sitiju i svim udobnostima doma. Nismo ni izvukli neku planetu sa visokom gravitacijom, gde se čovek može pošteno najesti i očekivati da će mu to i ostati u stomaku. Umesto toga, dobili smo zadatak da odemo na asteroid HS-5388 i pretvorimo ga u Svemirsku stanicu Z-M3. On nema nikakve atmosfere, i ima samo oko dva procenta zemaljske gravitacije. Moraćemo da izigravamo ljudske muve na njemu, najmanje šest meseci, bez devojaka, bez televizije, bez rekreacije koju sami ne smislite, i uz svakodnevan naporan rad. Imaćete svemirske mučnine, i toliko ćete tugovati za kućom da to ne možete ni zamisliti; imaćete agorafobiju. Ako ne budete pažljivi, dobićete i opekotine od kosmičkih zrakova. Vaš stomak će se buniti i želećete da se nikad niste prijavili.
<BR>&nbsp;&nbsp;&nbsp;&nbsp;&nbsp;Ali, ako se budete dobro ponašali i slušali savete starih svemiraca, izići ćete iz svega toga snažni i zdravi, sa malo kredita smeštenih u neku banku i mnogo znanja i iskustva koja na Zemlji ne biste stekli ni za četrdeset godina... Bićete ljudi, i znaćete to.
<BR>&nbsp;&nbsp;&nbsp;&nbsp;&nbsp;Još jedna, i poslednja stvar. Biće prilično neprijatno onima koji na to nisu navikli. Imajte, samo, malčice razumevanja za takve, i sve će biti u redu. Ukoliko budete imali žalbi i ne mognete ih sami rešiti, dođite k meni. Inače, to je sve. Ima li pitanja?"
<BR>&nbsp;&nbsp;&nbsp;&nbsp;&nbsp;Jedan od momaka podiže ruku. "Kapetane?" upita on pitomo.
<BR>&nbsp;&nbsp;&nbsp;&nbsp;&nbsp;"Progovori, momče, i reci svoje ime."
<BR>&nbsp;&nbsp;&nbsp;&nbsp;&nbsp;"Rodžers, gospodine. Da li ćemo moći da dobijamo pisma od kuće?"
<BR>&nbsp;&nbsp;&nbsp;&nbsp;&nbsp;"Da, iako ne vrlo često. Možda svakog meseca, ili otprilike tako. Kapelan će nositi poštu, kao i svaka inspekcija ili brod sa potrepštinama."
<BR>&nbsp;&nbsp;&nbsp;&nbsp;&nbsp;Brodski razglas ponovo zabruja. "Svima! Slobodan let za deset minuta. Spremite se na gubitak težine." Komandir stade da nadgleda postavljanje držača. Sva prenosna oprema bila je učvršćena, i svaki čovek bio je snabdeven malom celuloznom vrećicom. Tek što je ovo bilo urađeno, Libi se oseti lak na nogama - osećaj potpuno isti kao onaj kad ekspresni lift brzo zakoči na putu nagore, izuzev što je ovaj osećaj trajao i postajao sve jači.Najpre je predstavljao prijatnu novinu, a onda je, odjednom, postao uznemirujući. Krv mu je lupala u ušima i noge su mu bile utrnule i hladne. Pljuvačka mu se skupljala nenormalnom brzinom. On pokuša da je proguta, ali se zagrcnu i zakašlja. Potom mu se stomak zatrese i steže divljim, bolnim, konvulzivnim refleksom, i odjednom ga spopade užasna muka. Posle prvog mučnog grča, on začu Mek Koja kako viče.
<BR>&nbsp;&nbsp;&nbsp;&nbsp;&nbsp;"Hej! Koristite svoje kese, kao što sam vam rekao. Nemojte dozvoliti da te stvari dođu do ventilatora." Maglovito, Libi shvati da se upozorenje odnosi i na njega, i on poče da traži svoju vrećicu dok ga je i drugi grč već prožimao; ipak, uspeo je da namesti vrećicu preko usta, pre nego što se samo izbacivanje dogodilo. Kada je uminulo, postao je svestan da lebdi blizu tavanice i da gleda u vrata. Glavni vorent-oficir pojavi se na vratima i obrati se Mek Koju.
<BR>&nbsp;&nbsp;&nbsp;&nbsp;&nbsp;"Kako ide?"
<BR>&nbsp;&nbsp;&nbsp;&nbsp;&nbsp;"Dosta dobro. Osim što su neki momci promašili svoje vrećice."
<BR>&nbsp;&nbsp;&nbsp;&nbsp;&nbsp;"U redu. Isprazni to. Možeš upotrebiti bočnu komoru." I on otpliva.
<BR>&nbsp;&nbsp;&nbsp;&nbsp;&nbsp;Mek Koj dotače Libijevu ruku. "Evo, Pinki, počni da hvataš ove leptiriće." On mu dade jednu grudvu pamuka, a onda i sam uze jednu i uredno obmota lopticu ljigave prljavštine koja je lebdela po prostoriji. "Pazi da ti je vrećica uvek pri ruci. Kada ti bude muka, samo stani i sačekaj dok ne prođe." Libi ga je podražavao što je bolje mogao. Kroz nekoliko minuta soba je bila očišćena od najvećeg dela odvratnog otpada. Mek Koj je pregleda i reče:
<BR>&nbsp;&nbsp;&nbsp;&nbsp;&nbsp;"A sada sljuštite te prljave mrlje i promenite svoje vrećice. Neka trojica ili četvorica među vama sve to donesu u bočnu komoru."
<BR>&nbsp;&nbsp;&nbsp;&nbsp;&nbsp;U bočnoj komori najpre su bile stavljene vrećice, pa su se unutrašnja vrata zatvorila, a spoljna otvorila. Kada su se unutrašnja ponovo otvorila, vrećice behu nestale - isisane vazduhom u svemir. Pinki se obrati Mek Koju.
<BR>&nbsp;&nbsp;&nbsp;&nbsp;&nbsp;"Da li moramo da bacimo i našu prljavu odeću?"
<BR>&nbsp;&nbsp;&nbsp;&nbsp;&nbsp;"Jok, samo ćemo je malo vakumizovati. Odnesite ih u komoru i pričvrstite ih za one kuke na pregradama. Čvrsto."
<BR>&nbsp;&nbsp;&nbsp;&nbsp;&nbsp;Ovog puta komora je bila zatvorena oko pet minuta. Kada se ponovo otvorila, odeća je bila suva kao kost - sva vlaga bila je isisana vakuumom svemira. Sve što je ostalo od neprijatne tvari bio je sterilni prah. Mek Koj ih osmotri s odobravanjem. "Poslužiće. Odnesite ih nazad u svoj odeljak i tamo ih iščetkajte - i to snažno - ispred usisne ventilacije."
<BR>&nbsp;&nbsp;&nbsp;&nbsp;&nbsp;Sledećih nekoliko dana predstavljali su večnost od mučnine. Tuga za kućom bila je zaboravljena u sveprožimajućoj jadnoći svemirske bolesti. Kapetan je davao petnaest minuta blagog ubrzavanja za svaku od devet smena tokom obeda, ali predah kao da je samo pojačavao agoniju. Libi bi otišao na obed, slab i gladan kao vuk. Jelo bi ostalo u njemu, dok se opet ne bi ušlo u slobodan let, a onda bi ga mučnina ponovo udarila.
<BR>&nbsp;&nbsp;&nbsp;&nbsp;&nbsp;Četvrtog dana, sedeo je naslonjen na pregradni zid, uživajući u luksuzu nekoliko preostalih minuta teže, dok je poslednja smena jela, kada se Mek Koj ušeta i sede pored njega. Komandir namesti filter preko lica, upali cigaretu, duboko udahnu i poče da priča.
<BR>&nbsp;&nbsp;&nbsp;&nbsp;&nbsp;"Kako ide, ortak?"
<BR>&nbsp;&nbsp;&nbsp;&nbsp;&nbsp;"Dobro, rekao bih. Ova svemirska bolest... Kažite mi, Mek Koj, kako ste se ikada na nju navikli?"
<BR>&nbsp;&nbsp;&nbsp;&nbsp;&nbsp;"Preboliš, vremenom. Telo ti stekne nove reflekse, tako mi kažu. Kada jednom naučiš da gutaš a da se ne zagrcneš, biće sve u redu. Čak počne i da ti se dopada. Opuštajuće je i prijatno za odmor. Četiri sata sna vredi ti kao deset."
<BR>&nbsp;&nbsp;&nbsp;&nbsp;&nbsp;Libi odmahnu glavom. "Mislim da se nikad neću navići."
<BR>&nbsp;&nbsp;&nbsp;&nbsp;&nbsp;"Da, hoćeš. U stvari, bilo bi ti bolje. Onaj asteroid neće imati skoro nikakvu površinsku gravitaciju; glavni kormilar kaže da neće prelaziti dva procenta normalne zemaljske. To nije dovoljno da izleči mučninu. I, tamo neće biti načina da se ubrza za vreme obroka."
<BR>&nbsp;&nbsp;&nbsp;&nbsp;&nbsp;Libi zadrhta i nabi glavu u ruke.
<BR>&nbsp;&nbsp;&nbsp;&nbsp;&nbsp;Pronaći jedan asteroid među nekoliko hiljada nije tako lako kao naći Trafalgar skver u Londonu - pogotovo naspram zvezdama načičkanog prizora galaksije. Polećete sa Tere orbitalnom brzinom od oko trideset kilometara u sekundu. Pokušavate potom da uđete u složenu hiperboličnu krivu, koja ne samo da će se preseći sa orbitom brzog, sićušnog tela, već će i postići s njim precizan randevu. Asteroid HS-5338, 'Osamdeset osmica', nalazio se na oko dve koma dve desetine astronomskih jedinica od sunca, malo više od dvesta sedamdeset stotina miliona kilometara. Kapetan Dojl beše uputio navigatora da skicira osnovnu eliptičnu putanju po kojoj će se kretati iza sunca na razdaljini od, otprilike, četiri stotine pedeset miliona kilometara. Princip koji se pri tom koristi isti je onaj kojim se služi i lovac, 'prateći' pticu u letu. Međutim, pretpostavite da gledate direktno u sunce dok pucate; pretpostavite da se ptica ne može videti sa mesta na kome stojite i da nemate ništa za nišanjenje osim nekih starih izveštaja o tome kako je ptica letela kada je poslednji put bila viđena?
<BR>&nbsp;&nbsp;&nbsp;&nbsp;&nbsp;Devetog dana putovanja kapetan Dojl otide u kartografsku sobu i poče pritiskati tastaturu glomaznog integralnog računara. Potom je poslao svog posilnog da prenese njegove pozdrave navigatoru i da mu kaže da dođe u kartografsku sobu. Nekoliko minuta kasnije, visoka, krupna prilika dopliva kroz vrata, zaustavi se hvatačem i pozdravi kapetana.
<BR>&nbsp;&nbsp;&nbsp;&nbsp;&nbsp;"Dobro jutro, kapetane."
<BR>&nbsp;&nbsp;&nbsp;&nbsp;&nbsp;"Zdravo, Bleki." Stari podiže pogled sa mesta gde je bio privezan za sedište računara. "Proveravao sam tvoje ispravke za ubrzanja tokom obroka."
<BR>&nbsp;&nbsp;&nbsp;&nbsp;&nbsp;"Nezgodno je, gospodine, imati na brodu čitavu gomilu neprilagođenih."
<BR>&nbsp;&nbsp;&nbsp;&nbsp;&nbsp;"Da, jeste, ali moramo tim momcima dati priliku i da jedu, ili neće moći da rade kada stignemo. Želim da počnemo da usporavamo već počev od deset sati, po brodskom vremenu. Kolika nam je brzina u osam sati, i koje su nam koordinate?"
<BR>&nbsp;&nbsp;&nbsp;&nbsp;&nbsp;Navigator izvadi svesku iz svoje odeće. "Pet stotina trideset sedam kilometara u sekundu; kurs je desni, uspon petnaest sati, osam minuta i dvadeset sedam sekundi, deklinacija minus sedam stepeni i tri minuta; solarna razdaljina dvesta osamdeset osam miliona i sedam stotina dvadeset hiljada kilometara. Naš radijalni položaj je dvanaest stepeni iznad kursa, i skoro sasvim tačan u R.A. Želite li koordinate Sola?"
<BR>&nbsp;&nbsp;&nbsp;&nbsp;&nbsp;"Ne, ne sada." Kapetan se naže nad računarom, i dok je sređivao kontrole namršti se i zagrize vrh svog jezika. "Želim da maksimalno povećaš ubrzanje oko milion i po kilometara unutar orbite 'Osamdeset osmice'. Mrzim da razbacujem gorivo, ali pojas je prepun đubreta i taj prokleti kamen tako je mali da ćemo verovatno morati da tragamo za njim. Koristi dvadeset sati na usporavanju i počni da menjaš kurs posle osam sati. Normalan asimptotski pristup. Do šest časova sutra izjutra trebalo bi da se nađemo u kružnoj putanji ispred 'Osamdeset osmice', i u paraleli sa njenom orbitom. Pozovi me u tri."
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Pošalji mi svoje rezultate kada ih dobiješ. Poslaću knjigu porudžbina kasnije."
<BR>&nbsp;&nbsp;&nbsp;&nbsp;&nbsp;Transporter je ubrzavao po planu. Malo posle tri, kapetan uđe u kontrolnu sobu i zatrepta u tami. Sunce je još bilo zaklonjeno samim transporterom i ponoćno crnilo jedino je narušavao bledi plavičasti sjaj instrumenata i prorez svetlosti koji je dopirao ispod vrata kartografske komore. Navigator se okrenu na zvuk poznatog koraka.
<BR>&nbsp;&nbsp;&nbsp;&nbsp;&nbsp;"Dobro jutro, kapetane."
<BR>&nbsp;&nbsp;&nbsp;&nbsp;&nbsp;"'Broj'tro, Bleki. Jesmo li već blizu?"
<BR>&nbsp;&nbsp;&nbsp;&nbsp;&nbsp;"Ne još. Pretražili smo pola tuceta kamenja, ali nijedan od njih nije bio pravi."
<BR>&nbsp;&nbsp;&nbsp;&nbsp;&nbsp;"Da li nam je ijedan bio blizu?"
<BR>&nbsp;&nbsp;&nbsp;&nbsp;&nbsp;"Ne previše. S vremena na vreme prolazili smo pored malo peska."
<BR>&nbsp;&nbsp;&nbsp;&nbsp;&nbsp;"To nas ne može oštetiti - ne pri ovakvoj vožnji. Kada bi piloti samo shvatili da asteroidi, pri predvidljivim brzinama, idu utvrđenim putanjama, niko se ovde ne bi ojadio." On zastade da pripali cigaretu. "Ljudi pričaju kako je svemir opasan. Svakako, bio je; ali, ne znam ni za jedan slučaj u poslednjih dvadeset godina koji se ne bi mogao pripisati ludosti neke budale."
<BR>&nbsp;&nbsp;&nbsp;&nbsp;&nbsp;"U pravu ste, kapetane. Uzgred, ima kafe u kartografskoj."
<BR>&nbsp;&nbsp;&nbsp;&nbsp;&nbsp;"Hvala; popio sam jednu šoljicu dole." On odšeta do osmatrača na stereoskopima i radarskim tankovima i pogleda na zvezdama poprskano crnilo. Tri cigarete kasnije, osmatrač koji mu je bio najbliži povika.
<BR>&nbsp;&nbsp;&nbsp;&nbsp;&nbsp;"Svetlost!"
<BR>&nbsp;&nbsp;&nbsp;&nbsp;&nbsp;"Gde?"
<BR>&nbsp;&nbsp;&nbsp;&nbsp;&nbsp;Njegov kolega uze da očitava stereoskop. "Plus tačka dva, jedan tačka tri prema krmi, lagano naginje na bok." On se prebaci na radar i dodade: "Razdaljina sedam devet nula četiri tri."
<BR>&nbsp;&nbsp;&nbsp;&nbsp;&nbsp;"Da li se uklapa?"
<BR>&nbsp;&nbsp;&nbsp;&nbsp;&nbsp;"Može biti, kapetane. Koji mu je disk?" prigušeno se oglasi navigator iz kartografskog. Prvi osmatrač stade užurbano da pritiska komande svog instrumenta, ali ga kapetan odgurnu u stranu.
<BR>&nbsp;&nbsp;&nbsp;&nbsp;&nbsp;"Ja ću ovo učiniti, sine." On namesti lice na duple očne pokrivke i stade posmatrati majušnu srebrnastu loptu, sitni mesec. Pažljivo je pomerao dva osvetljena krstića, dok se nisu našla u tačnoj tangenti u odnosu na gornji i donji deo diska. "Obeleži!"
<BR>&nbsp;&nbsp;&nbsp;&nbsp;&nbsp;Očitavanje je bilo zabeleženo i preneseno navigatoru, koji na trenutak beše izvirio iz komore.
<BR>&nbsp;&nbsp;&nbsp;&nbsp;&nbsp;"To je naša mala, kapetane."
<BR>&nbsp;&nbsp;&nbsp;&nbsp;&nbsp;"Dobro je."
<BR>&nbsp;&nbsp;&nbsp;&nbsp;&nbsp;"Da napravim vizuelnu triangulaciju?"
<BR>&nbsp;&nbsp;&nbsp;&nbsp;&nbsp;"Neka dežurni oficir to uradi. Ti idi dole i malo se naspavaj. Ja ću voditi brod, dok ne dođemo dovoljno blizu da koristimo optički daljinomer."
<BR>&nbsp;&nbsp;&nbsp;&nbsp;&nbsp;"Hvala, hoću."
<BR>
<BR>&nbsp;&nbsp;&nbsp;&nbsp;&nbsp;Kroz nekoliko minuta brodom se pronese vest da je 'Osamdeset osmica' na vidiku. Libi se ugura na bočnu palubu za ljudstvo sa gomilom svojih uzbuđenih kolega i pokuša da sa prozora razazna njihov budući dom. U svem tom uzbuđenju, Mek Koj ih, međutim, poli hladnom vodom.
<BR>&nbsp;&nbsp;&nbsp;&nbsp;&nbsp;"Dok taj kamen postane dovoljno veliki da biste ga mogli videti golim okom, već ćemo biti u položaju za sletanje. Znate, širok je samo sto pedeset kilometara."
<BR>&nbsp;&nbsp;&nbsp;&nbsp;&nbsp;Tako je i bilo. Mnogo sati kasnije, brodski razglas grunu:
<BR>&nbsp;&nbsp;&nbsp;&nbsp;&nbsp;"Svima! U položaje za sletanje! Zatvorite sva hermetička vrata. Spremite se da na signal isključite ventilatore."
<BR>&nbsp;&nbsp;&nbsp;&nbsp;&nbsp;Mek Koj ih natera da mirno leže tokom preostala dva sata. Kratki trzaji raketnih motora preplitali su se sa nepodnošljivim bestežinskim stanjem. Potom su se ventilatori zaustavili i mehanizam za proveru kliknu u njihovim sedištima. Brod se nekoliko trenutaka nalazio u slobodnom padu - konačni, brzi rad motora - pet sekundi padanja i kratak, lak, škrgućući udar. Jedan jedini zvuk trube oglasi se iz zvučnika i ventilatori nastaviše svoje mrmljanje.
<BR>&nbsp;&nbsp;&nbsp;&nbsp;&nbsp;Mek Koj se lako podiže na noge i namesti se na prste. "Svi napolje, momci - ovo je kraj linije."
<BR>&nbsp;&nbsp;&nbsp;&nbsp;&nbsp;Jedan oniski mladić, malo mlađi od većine njih, nespretno pokuša da ga oponaša i pojuri ka vratima, vičući u hodu: "Hajdemo, momci! Idemo napolje da vidimo gde smo!"
<BR>&nbsp;&nbsp;&nbsp;&nbsp;&nbsp;Istog časa, komandir ga zaustavi. "Ne tako brzo, mali. Ali, ako ne držiš do činjenice da tamo napolju nema vazduha, samo napred. Smrznućeš se na smrt, izgoreti na smrt ili pući kao truli paradajz. Vođo odreda, pokaži šestorici ljudi kako da otvore svemirska odela. Vi ostali ostanite ovde i budite u pripravnosti."
<BR>&nbsp;&nbsp;&nbsp;&nbsp;&nbsp;Radna grupa ubrzo se vratila natovarena sa nekoliko desetina krupnih paketa. Libi otpusti četiri koja je nosio i oni lagano dolebdeše na pod. Mek Koj razvuče zip na jednom kombinezonu i poče ih upućivati u način njegove upotrebe.
<BR>&nbsp;&nbsp;&nbsp;&nbsp;&nbsp;"Ovo je standardni uslužni tip, obična vrsta, Mark IV, Modifikacija 2." On dohvati kombinezon u predelu ramena i protrese ga tako da je visio kao dugački zimski donji veš, sa kacigom koja mu se bespomoćno praćakala između ramena. "U kombinezonu se može izdržati osam sati, pošto ima toliku zalihu kiseonika. Ima, takođe, i tank sa azotom i karbon-dioksid-voda-para filterom."
<BR>&nbsp;&nbsp;&nbsp;&nbsp;&nbsp;Nastavio je da govori, praktično ponavljajući opise i uputstva koja su bila data u pravilima. Mek Koj je tu odeću poznavao kao što mu je jezik poznavao vlastite nepce; to znanje beše mu više nego jedanput spaslo život.
<BR>&nbsp;&nbsp;&nbsp;&nbsp;&nbsp;"Kombinezoni su načinjeni od staklenog vlakna, ojačanog neisparljivim azbesto-celutitom. Tako dobijeni materijal je elastičan, vrlo izdržljiv i odbija sve zrake u sunčevom sistemu izvan Merkurove orbite. Nosi se preko normalne odeće, ali treba uočiti žičane učvršćivače-harmonike na glavnim zglobovima. Načinjeni su tako da zapreminu odela održe postojanom, čak i kada su ruke ili noge savijene. Inače, pritisak gasa održavao bi kombinezon naduvan i u uspravnom položaju, i kretanje u njemu bilo bi veoma zamorno.
<BR>&nbsp;&nbsp;&nbsp;&nbsp;&nbsp;Kaciga je načinjena od prozirnog silikona, i presvučena je olovom i polarizovana protiv prevelike količine zrakova. Mogu se na nju staviti i spoljašnji vizori bilo kog tipa. Naređenja nalažu da ne treba nositi ništa manje od ćilibara-dva na ovoj odeći. Kao dodatak, olovne pločice pokrivaju lobanju i protežu se niz leđa kombinezona, potpuno prekrivajući kičmenu moždinu.
<BR>&nbsp;&nbsp;&nbsp;&nbsp;&nbsp;Kombinezoni su opremljeni i dvosmernom vezom. Ako vam radio crkne, kao što ima običaj, možete razgovarati ako prislonite svoje kacige jednu na drugu. Pitanja?"
<BR>&nbsp;&nbsp;&nbsp;&nbsp;&nbsp;"Kako se jedei i pije tokom osam sati?"
<BR>&nbsp;&nbsp;&nbsp;&nbsp;&nbsp;"Nikad ne ostajete u njima osam sati. Možete nositi šećerne kocke u pretincu u kacigi, ali uvek ćete jesti u bazi. Što se vode tiče, u kacigi blizu vašeg lica nalazi se cevčica koju možete dohvatiti ako okrenete glavu ulevo. Priključena je na ugrađen rezervoar, ali, dok ste u kombinezonu, nemojte piti više vode nego što morate. Nemaju kanalizaciju."
<BR>&nbsp;&nbsp;&nbsp;&nbsp;&nbsp;Kombinezoni su potom bili svima podeljeni, i Mek Koj na jednom primeru pokaza i kako ih treba obući. Kombinezon je bio rasprostrt na podu. Prednji zip, koji se protezao od vrata do prepona, bio je otvoren i jedan momak sede unutra. Donji deo navlačio se kao hulahopke, posle čega bi se u svaki rukav uvlačila ruka i teške elastične rukavice bi se namestile i poravnale. Konačno, pomalo nezgodnim povijanjem vrata, i kaciga bi se stavila na glavu.
<BR>&nbsp;&nbsp;&nbsp;&nbsp;&nbsp;Libi je pratio Mek Kojeve pokrete i uspravi se u svom kombinezonu. On pogleda zip koji je kontrolisao jedini otvor na odeći. Držala su ga dva meka zaptivača koja je ovaj spajao, a držao ih je unutrašnji pritisak vazduha. U kacigi, cev za disanje vodila je do filtera.
<BR>&nbsp;&nbsp;&nbsp;&nbsp;&nbsp;Mek Koj je obigravao unaokolo, ispitujući ih, tu i tamo stežući po koji pojas, upućujući ih u upotrebu spoljnih kontrola. Zadovoljan, on javi komandnoj sobi da je njegov vod primio osnovna uputstva i da je spreman da pođe. Odmah potom, stigla je i dozvola da ih izvede na tridesetminutnu aklimatizaciju.
<BR>&nbsp;&nbsp;&nbsp;&nbsp;&nbsp;U grupama po šest, izveo ih je kroz vazdušnu komoru, i napolje na površinu planetoida. Libi zatrepta na neobičan odbljesak sunca na stenama. Iako se sunce nalazilo na više od dvesta miliona milja i zasipalo malu planetu zračenjem od samo jedne petine u odnosu na onu na majčici Zemlji, ipak je nedostatak atmosfere proizvodio sjaj koji ga je nagonio da žmirka. Bilo mu je drago što ima zaštitu ćilibarskog vizora. Sunce iznad njega, skupljeno na veličinu novčića, sijalo je sa mrtvog crnog neba na kojem su netrepereće zvezde zagušivale jedna drugu, kao i samo sunce.
<BR>&nbsp;&nbsp;&nbsp;&nbsp;&nbsp;Glas jednog od momaka oglasi se u Libijevim slušalicama. "Boga mu! Taj horizont mi izgleda blizu. Kladim se da nema više od milje."
<BR>&nbsp;&nbsp;&nbsp;&nbsp;&nbsp;Libi pogleda put ravne, gole ravnice i podsvesno razmisli o tome. "Manje", oglasi se on, "od jedne trećine milje."
<BR>&nbsp;&nbsp;&nbsp;&nbsp;&nbsp;"Ma šta ti, Pinki, znaš o tome? I ko te je uopšte šta pitao?"
<BR>&nbsp;&nbsp;&nbsp;&nbsp;&nbsp;"U stvari", odgovori Libi u svoju odbranu, "to je hiljadu šesto sedamdeset stopa, pod pretpostavkom da su mi oči pet stopa i tri inča iznad nivoa tla."
<BR>&nbsp;&nbsp;&nbsp;&nbsp;&nbsp;"Đavola. Pinki, uvek pokušavaš da se praviš važan onim što misliš da znaš."
<BR>&nbsp;&nbsp;&nbsp;&nbsp;&nbsp;"Ma, ne", usprotivi se Libi. "Ako je ovo telo stotinu i pedeset kilometara široko i okruglo kao što izgleda... pa, naravno da horizont mora biti toliko udaljen."
<BR>&nbsp;&nbsp;&nbsp;&nbsp;&nbsp;"Ko to kaže?"
<BR>&nbsp;&nbsp;&nbsp;&nbsp;&nbsp;Mek Koj ih prekide.
<BR>&nbsp;&nbsp;&nbsp;&nbsp;&nbsp;"Smirite se! Libi je daleko bliži nego vi."
<BR>&nbsp;&nbsp;&nbsp;&nbsp;&nbsp;"Rekao je sasvim tačno", ubaci se jedan čudan glas. "Morao sam to da proverim za navigatora, pre nego što sam napustio kontrolu."
<BR>&nbsp;&nbsp;&nbsp;&nbsp;&nbsp;"Tako, znači?" Bio je to ponovo Mek Kojev glas. "Ako glavni intendant kaže da si u pravu, Libi, u pravu si. Kako si znao?"
<BR>&nbsp;&nbsp;&nbsp;&nbsp;&nbsp;Libi slabašno pocrvene. "Ja... ovaj, ne znam. Čini mi se da je to bilo jedino moguće."
<BR>&nbsp;&nbsp;&nbsp;&nbsp;&nbsp;Komandir i glavni intendant zagledaše se u njega, ali ga više ništa nisu pitali i razgovor se prekide.
<BR>&nbsp;&nbsp;&nbsp;&nbsp;&nbsp;Do kraja 'dana' (po brodskom vremenu, pošto je 'Osamdeset osmica' imala period rotacije od osam sati i trinaest minuta), rad već beše dobrano započeo. Transporter je sleteo blizu niskog planinskog venca. Kapetan beše odabrao jedno malo, polukružno udubljenje u brdima, otprilike hiljadu stopa dugačko i dva puta kraće po širini, u kojoj je trebalo da podignu stalni logor. Prebivalište će imati krov, biće zaptiveno i obezbediće mu se atmosfera.
<BR>&nbsp;&nbsp;&nbsp;&nbsp;&nbsp;U brdu, između broda i doline, iskopaće se stambene četvrti; spavaonice, kantine, oficirske odaje, medicinski deo, prostorija za rekreaciju, kancelarije, skladišta i tako dalje. Tunel se morao probiti kroz brdo, da poveže mesta gde će se ove prostorije nalaziti i da ih sve spoji zaptivenom metalnom cevi prečnika tri metra, koja će biti pričvršćena za bočnu brodsku komoru. I cev i tunel trebalo je da dobiju prenosnu traku za putnike i teret.
<BR>&nbsp;&nbsp;&nbsp;&nbsp;&nbsp;Libi je bio dodeljen ekipi na natkriljavanje. Pomagao je metalcu da pređe preko brda sa prenosnim atomskim grejačem, teškim za rukovanje zbog mase od četiri stotine kilograma, ali koji je ovde težio samo osam kilograma. Ostatak ljudi iz ekipe za natkriljavanje behu se rasturili unaokolo, spremajući se da ručno rasprostru ogroman proziran šator koji je trebalo da bude 'nebo' iznad male doline.
<BR>&nbsp;&nbsp;&nbsp;&nbsp;&nbsp;Metalac pronađe orijentir na unutrašnjoj padini doline, postavi svoj grejač i poče da u stenju pravi dubok horizontalni urez, ili stepenik. Uvek ih je držao na istom nivou, prateći trag krede duž stenovitog zida. Libi ga upita kako je taj posao tako brzo obavljen.
<BR>&nbsp;&nbsp;&nbsp;&nbsp;&nbsp;"Lako", odgovori mu ovaj. "Dva intendanta pošli su anpred sa tranzitom, nameštenim na tačno pedeset stopa iznad podnožja doline, i pričvrstili svetlo na njega. Potom je jedan od njih trčao kao lud po obodu i pravio tragove krede na visini na kojoj se protezao snop."
<BR>&nbsp;&nbsp;&nbsp;&nbsp;&nbsp;"Hoće li krov biti samo pedeset stopa visok?"
<BR>&nbsp;&nbsp;&nbsp;&nbsp;&nbsp;"Ne, biće verovatno visok čitavih stotinak stopa. Naduje se u sredini od vazdušnog pritiska."
<BR>&nbsp;&nbsp;&nbsp;&nbsp;&nbsp;"Zemaljskog?"
<BR>&nbsp;&nbsp;&nbsp;&nbsp;&nbsp;"Polovine zemaljskog."
<BR>&nbsp;&nbsp;&nbsp;&nbsp;&nbsp;Libi razmisli za trenutak, ali je i dalje bio zbunjen. "Ali, čuj... Ova dolina dugačka je hiljadu stopa i široka više od pet stotina. Pri polovini od petnaest funti po kvadratnom inču, i računajući pri tom luk krova, to je teret od jedan koma sto dvadeset pet milijardi funti. Kakav materijal može da podnese takvo opterećenje?"
<BR>&nbsp;&nbsp;&nbsp;&nbsp;&nbsp;"Paučina."
<BR>&nbsp;&nbsp;&nbsp;&nbsp;&nbsp;"Paučina?"
<BR>&nbsp;&nbsp;&nbsp;&nbsp;&nbsp;"Da, paučina. Najjača stvar na svetu, jača od najboljeg čelika. Sintetička paučina. Ovaj materijal koji koristimo za krov ima snagu od četiri hiljade funti po inču."
<BR>&nbsp;&nbsp;&nbsp;&nbsp;&nbsp;Libi zastade za sekund, a onda odgovori: "Shvatam. Sa obodom od oko milion i osam stotina hiljada inča, najveće otperećenje bilo bi oko šest stotina dvadeset pet funti po inču. Više nego dovoljno daleko od bezbednosne granice."
<BR>&nbsp;&nbsp;&nbsp;&nbsp;&nbsp;Metalac se naže preko svog alata i klimnu glavom. "Tako nešto. Prilično si hitar sa računom, zar ne, druškane?"
<BR>&nbsp;&nbsp;&nbsp;&nbsp;&nbsp;Libi je delovao zatečeno. "Samo volim da postavim stvari na svoje mesto."
<BR>&nbsp;&nbsp;&nbsp;&nbsp;&nbsp;Užurbano su radili duž padine, urezujući čiste, glatke ureze u koje će biti postavljena 'paučina' i potom učvršćena. Lava na temperaturi belog usijanja izlazila je iz otvora i polako se spuštala niz brdo. Mrka para uzdizala se nad površinom otopljenog kamena, podigavši se nekoliko stopa iznad tla i skoro smesta se u vakuumu pretvarala u prah, koji se potom taložio na tlu. Metalac pokaza na prah.
<BR>&nbsp;&nbsp;&nbsp;&nbsp;&nbsp;"Ta tvar izazvala bi silikozu, ukoliko je tu ostavimo i kasnije je budemo udisali."
<BR>&nbsp;&nbsp;&nbsp;&nbsp;&nbsp;"Šta da se radi sa tim?"
<BR>&nbsp;&nbsp;&nbsp;&nbsp;&nbsp;"Očistićemo to pomoću ventilatora postavljenih u zdanje."
<BR>&nbsp;&nbsp;&nbsp;&nbsp;&nbsp;Libi iskoristi priliku da postavi još jedno pitanje. "Gospodine...?"
<BR>&nbsp;&nbsp;&nbsp;&nbsp;&nbsp;"Zovem se Džonson. Bez gospodine."
<BR>&nbsp;&nbsp;&nbsp;&nbsp;&nbsp;"Pa, Džonsone, odakle nam vazduh za čitavu dolinu, da ni ne pominjem tunele? Mislim da nam treba bar dvadeset pet miliona kubnih stopa, ili i više. Da li ga pravimo?"
<BR>&nbsp;&nbsp;&nbsp;&nbsp;&nbsp;"Ma ne, previše je naporno. Doneli smo ga sa sobom."
<BR>&nbsp;&nbsp;&nbsp;&nbsp;&nbsp;"Transporterom?"
<BR>&nbsp;&nbsp;&nbsp;&nbsp;&nbsp;"Aha, pri pedeset atmosfera."
<BR>&nbsp;&nbsp;&nbsp;&nbsp;&nbsp;Libi za trenutak razmisli o tome. "Shvatam... Tako će u svemiru biti samo osamdeset stopa."
<BR>&nbsp;&nbsp;&nbsp;&nbsp;&nbsp;"U stvari, nalazi se u tri posebno konstruisana skladišta - džinovske boce sa vazduhom. Ovaj transporter nosio je vazduh na Ganimed. Bio sam u njemu tada - kao regrut, ali još od onda u istoj struci."
<BR>
<BR>&nbsp;&nbsp;&nbsp;&nbsp;&nbsp;Za tri nedelje stalni logor bio je spreman za useljenje i iz transportera je istovaren teret. Skladišta su bila napunjena alatom i zalihama. Kapetan Dojl premestio je svoje kancelarije ispod zemlje, preneo komandu na prvog oficira i dao mu dozvolu da produži na 'dodeljenoj mu dužnosti' - u ovom slučaju: vratiti se na Teru samo sa najnužnijom posadom.
<BR>&nbsp;&nbsp;&nbsp;&nbsp;&nbsp;Libi ih je sa izvidnice na brdu posmatrao kako uzleću. Odjednom ga obuze sveprožimajući bol za kućom. Da li će ikad stići kući? U tom trenutku ozbiljno je verovao kako bi ostatak svog života zamenio za po trideset minuta sa svojom majkom i sa Beti.
<BR>&nbsp;&nbsp;&nbsp;&nbsp;&nbsp;On pođe niz brdo ka vratima tunela. Najzad, transporter im je odnosio pisma, i uz malo sreće uskoro će stići i kapelan sa poštom sa Zemlje. Ipak, sutrašnji dan i oni posle njega neće biti nimalo zabavni. Uživao je da radi u vazdušnoj brigadi, ali sutra se vraćao u svoj odred. To mu se nije dopadalo - momci u njegovom odredu bili su u redu, tako je bar mislio, ali jednostavno se nije mogao prilagoditi.
<BR>&nbsp;&nbsp;&nbsp;&nbsp;&nbsp;C. C. C. družina već beše započela svoj veliki posao; da opreme 'Osamdeset osmicu' raketnim cevima, tako da kapetan Dojl može izbaciti ovaj stopedesetkilometarski kliker iz njegove i uvesti ga u novu orbitu između Zemlje i Marsa, kako bi se upotrebio kao svemirska stanica - utočište za brodove u nevolji, ostrvo spasa za kapsule za spasavanje, pumpa za gorivo i mornarička postaja.
<BR>&nbsp;&nbsp;&nbsp;&nbsp;&nbsp;Libiju je bio dodeljen posao na grejaču u jami H-16. Posao mu je bio da na pažljivo proračunatim mestima izdubljuje jamice, u koje bi onda odred za detonacije postavljao eksploziv kojim se obavljao veći deo iskopavanja. Dva odreda bila su dodeljna na H-16, pod nadzorom vorent-oficira. On je sedeo na ivici jame, razgledajući planove i povremeno nešto izračunavajući na cirkularnom nonijusu koji mu je visio na uzici oko vrata.
<BR>&nbsp;&nbsp;&nbsp;&nbsp;&nbsp;Libi upravo beše priveo kraju jedno posebno nezgodno udubljenje za trostepenu eksploziju, i čekao je detonatore, kada su mu slušalice uhvatile komandirovu naredbu koja se odnosila na veličinu punjenja. On odmah pritisnu dugme transmitera.
<BR>&nbsp;&nbsp;&nbsp;&nbsp;&nbsp;"Gospodine Larsen! Načinili ste grešku!"
<BR>&nbsp;&nbsp;&nbsp;&nbsp;&nbsp;"Ko je to rekao?"
<BR>&nbsp;&nbsp;&nbsp;&nbsp;&nbsp;"Ovde je Libi. Napravili ste grešku u punjenju. Ako ovo aktivirate, raznećete čitavu jamu i nas zajedno s njom."
<BR>&nbsp;&nbsp;&nbsp;&nbsp;&nbsp;Marinski oficir pogleda još nešto na svom nonijusu, pre nego što je odgovorio. "Uzbudio si se ni zbog čega, sine. To punjenje je tačno izračunato."
<BR>&nbsp;&nbsp;&nbsp;&nbsp;&nbsp;"Ne, nije, gospodine", ostade uporan Libi. "Pomnožili ste tamo gde je trebalo da podelite."
<BR>&nbsp;&nbsp;&nbsp;&nbsp;&nbsp;"Da li imaš ikakvog iskustva u ovakvom poslu?"
<BR>&nbsp;&nbsp;&nbsp;&nbsp;&nbsp;"Nemam, gospodine."
<BR>&nbsp;&nbsp;&nbsp;&nbsp;&nbsp;Sledeću rečenicu Larsen je uputio minerima. "Postavite punjenje."
<BR>&nbsp;&nbsp;&nbsp;&nbsp;&nbsp;Mineri počeše da izvršavaju komandirov nalog. Libi proguta knedlu i pređe jezikom preko usana. Znao je šta mora učiniti, ali, plašio se. Dva nespretna, kruta skoka dovedoše ga do minera, i on se progura između njih i iščupa elektrode iz eksploziva. Jedna senka pređe preko njega dok je to radio; Larsen se već nadnosio nad njim, ščepavši ga za ruku.
<BR>&nbsp;&nbsp;&nbsp;&nbsp;&nbsp;"Nije to trebalo da učiniš, sine. To je direktna neposlušnost. Moraću da te prijavim." I on poče da ponovo priključuje kola eksploziva.
<BR>&nbsp;&nbsp;&nbsp;&nbsp;&nbsp;Libijeve uši gorele su od stida, ali je odgovorio sa hrabrošću potisnute pokornosti. "Morao sam to da uradim, gospodine. Još uvek grešite."
<BR>&nbsp;&nbsp;&nbsp;&nbsp;&nbsp;Larsen zastade i pređe očima preko pokunjenog lica. "Pa... Iako je to gubljenje vremena, ne bih želeo da te teram da stojiš pored punjenja koje te zabrinjava. Hajde da još jednom, zajedno, pregledamo račun."
<BR>
<BR>&nbsp;&nbsp;&nbsp;&nbsp;&nbsp;Kapetan Dojl opušteno je sedeo u svojim odajama, sa nogama prekrštenim na stolu, posmatrajući skoro prazan stakleni tambler.
<BR>&nbsp;&nbsp;&nbsp;&nbsp;&nbsp;"Ovo je baš dobro pivo, Bleki. Misliš da ćemo moći da napravimo još kada nam ponestane?"
<BR>&nbsp;&nbsp;&nbsp;&nbsp;&nbsp;"Ne znam, kapetane. Da li smo poneli nešto ječma?"
<BR>&nbsp;&nbsp;&nbsp;&nbsp;&nbsp;"Saznaj, hoćeš li?" On se okrenu ka masivnom čoveku koji se spuštao u treću stolicu. "Pa, Larsene, drago mi je da nije ispalo gore nego što jeste."
<BR>&nbsp;&nbsp;&nbsp;&nbsp;&nbsp;"Ono što me ubija, kapetane, jeste kako sam mogao napraviti takvu grešku. Dva puta sam proverio. Da je u pitanju bio nitro- eksploziv, odmah bi znao da sam pogrešio. Da me taj dečko nije upozorio, aktivirao bih ga."
<BR>&nbsp;&nbsp;&nbsp;&nbsp;&nbsp;Kapetan Dojl potapša starog oficira po ramenu. "Ma zaboravi, Larsene. Nikoga ne bi povredio, ali, ipak, zahtevam da se jame isprazne čak i kada su u pitanju najmanja punjenja. Ovi izotopski eksplozivi su u najbolju ruku nepouzdani. Pogledaj šta se desilo u jami A-9. Desetodnevni rad otišao u vazduh jednim jedinim punjenjem, a sam vorent-oficir bio je odobrio to punjenje. Ali, hoću da vidim tog dečka. Kako si rekao da se zove?"
<BR>&nbsp;&nbsp;&nbsp;&nbsp;&nbsp;"Libi, A. Dž."
<BR>&nbsp;&nbsp;&nbsp;&nbsp;&nbsp;Dojl pritisnu dugme na stolu i neko zakuca na vrata. Na uzvik "Uđi!" stvori se mladić koji je nosio oznake šefa palube.
<BR>&nbsp;&nbsp;&nbsp;&nbsp;&nbsp;"Neka mi se javi redov Libi."
<BR>&nbsp;&nbsp;&nbsp;&nbsp;&nbsp;"Razumem, gospodine."
<BR>&nbsp;&nbsp;&nbsp;&nbsp;&nbsp;Nekoliko minuta kasnije, Libi je bio naprosto uguran u kapetanovu kabinu. On se nervozno obazre oko sebe i, uočivši Larsenovo prisustvo, njegova se uznemirenost još većma pojača. Raportirao je jedva čujnim glasom. "Redov Libi, gospodine."
<BR>&nbsp;&nbsp;&nbsp;&nbsp;&nbsp;Kapetan ga pogleda. "Pa, Libi, čujem da ste ti i gospodin Larsen imali jutros... sukob mišljenja. Ispričaj mi sve o tome."
<BR>&nbsp;&nbsp;&nbsp;&nbsp;&nbsp;"Ja... ovaj, gospodine, nisam mislio ništa loše."
<BR>&nbsp;&nbsp;&nbsp;&nbsp;&nbsp;"Naravno da nisi. Nisi ni u kakvoj nevolji; svima si nam jutros učinio uslugu. Ipak, reci mi, kako si znao da je proračun pogrešan? Da li imaš nekog iskustva s eksplozivima?"
<BR>&nbsp;&nbsp;&nbsp;&nbsp;&nbsp;"Ne, nemam, gospodine. Samo sam video da je pogrešno izračunao."
<BR>&nbsp;&nbsp;&nbsp;&nbsp;&nbsp;"Ali, kako?"
<BR>&nbsp;&nbsp;&nbsp;&nbsp;&nbsp;Libi se nelagodno premesti s noge na nogu. "Pa, gospodine, jednostavno mi je izgledalo pogrešno... Nije se uklapalo."
<BR>&nbsp;&nbsp;&nbsp;&nbsp;&nbsp;"Samo trenutak, kapetane. Mogu li da ovom mladiću postavim nekoliko pitanja?" Bio je to zapovednik 'Bleki' Rouds.
<BR>&nbsp;&nbsp;&nbsp;&nbsp;&nbsp;"Svakako. Samo napred."
<BR>&nbsp;&nbsp;&nbsp;&nbsp;&nbsp;"Jesi li ti momak koga zovu Pinki?"
<BR>&nbsp;&nbsp;&nbsp;&nbsp;&nbsp;Libi pocrvene. "Da, gospodine."
<BR>&nbsp;&nbsp;&nbsp;&nbsp;&nbsp;"Čuo sam neke glasine o ovom dečku." Rouds podiže svoje veliko telo sa stolice, priđe polici za knjige i izvadi debelu knjigu. On je stade prelistavati, a onda sa otvorenom knjigom stade da ispituje Libija.
<BR>&nbsp;&nbsp;&nbsp;&nbsp;&nbsp;"Koji je kvadratni koren od devedeset pet?"
<BR>&nbsp;&nbsp;&nbsp;&nbsp;&nbsp;"Devet koma sedam stotina četrdeset sedam."
<BR>&nbsp;&nbsp;&nbsp;&nbsp;&nbsp;"Koji je kubni koren?"
<BR>&nbsp;&nbsp;&nbsp;&nbsp;&nbsp;"Četiri koma pet stotina šezdeset tri."
<BR>&nbsp;&nbsp;&nbsp;&nbsp;&nbsp;"Koji mu je logaritam?"
<BR>&nbsp;&nbsp;&nbsp;&nbsp;&nbsp;"Koji mu je - šta, gospodine?"
<BR>&nbsp;&nbsp;&nbsp;&nbsp;&nbsp;"Bože moj, kako se dečko danas može provući kroz školu a da ništa ne nauči?"
<BR>&nbsp;&nbsp;&nbsp;&nbsp;&nbsp;Mladićeva nelagodnost postade još veća. "Nemam mnogo škole, gospodine. Moji roditelji nisu prihvatili Zavet dok mi otac nije umro, a onda smo morali."
<BR>&nbsp;&nbsp;&nbsp;&nbsp;&nbsp;"Shvatam. Logaritam je naziv za stepen na koji podigneš dati broj, koji se zove osnova, da bi dobio broj čiji je to logaritam. Je li to jasno?"
<BR>&nbsp;&nbsp;&nbsp;&nbsp;&nbsp;Libi se zamisli. "Ne shvatam baš najbolje, gospodine."
<BR>&nbsp;&nbsp;&nbsp;&nbsp;&nbsp;"Pokušaću ponovo. Ako podigneš deset na drugi stepen - kvadriraš ga - dobijaš sto. Tako logaritam od sto, po osnovi deset, iznosi dva. Na isti način logaritam od hiljadu, na osnovu deset, iznosi tri. A sada... koji je logaritam od devedeset pet?"
<BR>&nbsp;&nbsp;&nbsp;&nbsp;&nbsp;Libi se malo pomuči. "Ne mogu da ga tačno izračunam. Samo približno."
<BR>&nbsp;&nbsp;&nbsp;&nbsp;&nbsp;"U redu je."
<BR>&nbsp;&nbsp;&nbsp;&nbsp;&nbsp;"U tom slučaju, jedan koma devet stotina sedamdeset osam... otprilike."
<BR>&nbsp;&nbsp;&nbsp;&nbsp;&nbsp;Rouds se okrenu kapetanu. "Mislim da ovo sve objašnjava, ser."
<BR>&nbsp;&nbsp;&nbsp;&nbsp;&nbsp;Dojl zamišljeno klimnu glavom. "Da, momak izgleda da poseduje intuitivno znanje aritmetičkih odnosa. Ali, da vidimo čime još raspolaže."
<BR>&nbsp;&nbsp;&nbsp;&nbsp;&nbsp;"Bojim se da ćemo morati da ga pošaljemo nazad na Zemlju, da to tačno ustanovimo."
<BR>&nbsp;&nbsp;&nbsp;&nbsp;&nbsp;Libi uhvati poslednji deo poslednje rečenice. "Molim vas, gospodine, nećete me valjda poslati kući? Mama bi bila strašno razočarana."
<BR>&nbsp;&nbsp;&nbsp;&nbsp;&nbsp;"Ne, ne, ništa slično. Kada ti vreme istekne, želeo bih da te provere u psihometričkim laboratorijama. U međuvremenu, ne bih te dao ni za četvrt plate. Pre bih se odrekao pušenja. Ali, da vidimo šta još umeš."
<BR>&nbsp;&nbsp;&nbsp;&nbsp;&nbsp;Tokom narednog sata kapetan i navigator saslušali su Libija kako: pod jedan, izvodi Pitagorinu teoremu; pod dva, izvodi Njutnove zakone kretanja i Keplerove zakone balistike, na osnovu uslova u kojima oni funkcionišu; i, pod tri, da bez uočljive greške određuje dužinu, površinu i zapreminu tela pukim pogledom. Došao je, takođe, i do ideje o teoriji relativnosti i nelinearnog prostorno-vremenskog kontinuuma. Ideje su počele da mu naviru brže nego što je mogao da ih izrekne, a onda Dojl ispruži ruku.
<BR>&nbsp;&nbsp;&nbsp;&nbsp;&nbsp;"Dovoljno je, sine. Dobićeš groznicu. Idi sad u krevet, i dođi do mene ujutro. Skidam te sa terenskog rada."
<BR>&nbsp;&nbsp;&nbsp;&nbsp;&nbsp;"Razumem, gospodine."
<BR>&nbsp;&nbsp;&nbsp;&nbsp;&nbsp;"Uzgred, kako ti je puno ime?"
<BR>&nbsp;&nbsp;&nbsp;&nbsp;&nbsp;"Endru Džekson Libi, gospodine."
<BR>&nbsp;&nbsp;&nbsp;&nbsp;&nbsp;"Ne, tvoji roditelji ne bi potpisali Zavet. Laku noć."
<BR>&nbsp;&nbsp;&nbsp;&nbsp;&nbsp;"Laku noć, gospodine." Pošto je otišao, dva starija čoveka nastaviše da raspravljaju o svom otkriću.
<BR>&nbsp;&nbsp;&nbsp;&nbsp;&nbsp;"Šta mislite o ovome, kapetane?"
<BR>&nbsp;&nbsp;&nbsp;&nbsp;&nbsp;"Pa, on je genije, naravno - jedan od onih divljih talenata koji se pojavljuju jednom u hiljadu godina. Pustiću ga da na miru pregleda sve moje knjige i videću šta će ispasti. Ne bi me, takođe, začudilo ni da čita čitavu stranicu jednim pogledom."
<BR>&nbsp;&nbsp;&nbsp;&nbsp;&nbsp;"Poražava me na šta sve nailazimo među ovim dečacima - i nijedan od njih nije se ni u čemu istakao na Zemlji."
<BR>&nbsp;&nbsp;&nbsp;&nbsp;&nbsp;Dojl klimnu glavom. "To je problem sa ovom decom. Nisu se osećala potrebnom."
<BR>
<BR>&nbsp;&nbsp;&nbsp;&nbsp;&nbsp;'Osamdeset osmica' se pomerila za još nekoliko miliona milja oko sunca. Rupe od iskopavanja na njenoj površini postajale su sve dublje i bile ispresecane duritom - tim čudnim, laboratorijskim proizvodom koji bi (obično) štitio i od atomske dezintegracije. Potom je 'Osamdeset osmica' dobila nekoliko laganih potisaka, uvek na stranu koja je išla pravim kursom. Nekoliko nedelja posle toga rakete su proradile i 'Osamdeset osmica' jurnu u orbitu ka suncu.
<BR>&nbsp;&nbsp;&nbsp;&nbsp;&nbsp;Kada je stigla do položaja koji je iznosio trinaest desetina razdaljine od Sunca do Zemljine orbite, morala je primiti još nekoliko potisaka da bi ušla u kružnu orbitu. Nakon toga, trebalo je da postane poznata kao Z-M3, Zemlja-Mars Svemirska stanica Tri.
<BR>&nbsp;&nbsp;&nbsp;&nbsp;&nbsp;Stotine miliona milja daleko, dve druge C.C.C. grupe obrađivale su druga dva planetoida; i oni je trebalo da iziđu iz svojih vekovima starih orbita i ulete između Zemlje i Marsa, da bi stigli u istu orbitu kao i 'Osamdeset osmica'. Jedan je trebalo da uđe u orbitu sto dvadeset stepeni ispred 'Osamdeset osmice', a drugi sto dvadeset stepeni iza 'Osamdeset osmice'. Kada Z-M1, Z-M2 i Z-M3 budu proradili, čak ni najtvrdokorniji svemirac na liniji Zemlja-Mars neće se više nalaziti daleko od tla - ili spasa.
<BR>&nbsp;&nbsp;&nbsp;&nbsp;&nbsp;Tokom onih meseci kada je 'Osamdeset osmica' u slobodnom padu jezdila ka suncu, kapetan Dojl beše svojim ljudima smanjio radno vreme i usmerio ih na srazmerno lak posao građenja hotela i pretvaranja male natkriljene doline u baštu. Kamen je bio razbijen i pretvoren u plodno tle, veštačko đubrivo naneseno i postavljene kulture anaerobnih bakterija. Potom su biljke, prilagođavane tokom proteklih tridesetak generacija u Luna Sitiju, bile zasađene i brižno negovane. Izuzev niske gravitacije, 'Osamdeset osmica' počela je da deluje kao dom.
<BR>&nbsp;&nbsp;&nbsp;&nbsp;&nbsp;Ali, kada se 'Osamdeset osmica' približila tangenti hipotetične buduće orbite Z-M3, društvo se vratilo u manevarsku rutinu - smene straže i ostalo - sa kapetanom koji je živeo na crnoj kafi i samo povremeno dremuckao u navigacionoj sobi.
<BR>&nbsp;&nbsp;&nbsp;&nbsp;&nbsp;Libi je bio postavljen za balistički računar - tri tone mislećeg metala koje su dominirale prostorijom. Voleo je tu veliku mašinu. Glavni stručnjak za rakete pomogao mu je da je priključi i održava je. Libi je o njoj podsvesno mislio kao o ličnosti - njegovom tipu ličnosti.
<BR>&nbsp;&nbsp;&nbsp;&nbsp;&nbsp;Poslednjeg dana pristupa, trzaji su postali učestaliji. Libi je sedeo na desnorukom sedištu računara, deklamujući podatke za sledeću salvu, sve vreme prigovarajući tačnosti sa kojom je mašina radila. Kapetan Dojl nervozno je šetkao unaokolo, povremeno se zaustavljajući da pogleda preko navigatorovog ramena. Naravno, rezultati su bili ispravni, ali, šta ako ne upale? Niko ranije nije pomerao ovoliku masu. Zamisli da nastavi dalje i dalje - i dalje. Besmislica! To nije bilo moguće. Ipak, biće mu lakše kada prođu kritičnu brzinu.
<BR>&nbsp;&nbsp;&nbsp;&nbsp;&nbsp;Marinac mu dotaknu rame. "Helio s admiralskog broda, gospodine."
<BR>&nbsp;&nbsp;&nbsp;&nbsp;&nbsp;"Pročitaj."
<BR>&nbsp;&nbsp;&nbsp;&nbsp;&nbsp;"Poruka 'Osamdeset osmici'. Privatna poruka, za kapetana Dojla. Ostao sam da bih te posmatrao kako ga dovodiš. Kirni."
<BR>&nbsp;&nbsp;&nbsp;&nbsp;&nbsp;Dojl se nasmeši. Lepo od starog jarca. Kada se nađu na stanici, pozvaće admirala da sleti na večeru i da mu pokaže park.
<BR>&nbsp;&nbsp;&nbsp;&nbsp;&nbsp;Još jedna salva odjeknu, jača od ranijih. Soba divlje zadrhta, i trenutak potom poruke osmatrača sa površine počeše da pristižu. "Cev devet, u redu!"
<BR>&nbsp;&nbsp;&nbsp;&nbsp;&nbsp;"Cev deset, u redu!"
<BR>&nbsp;&nbsp;&nbsp;&nbsp;&nbsp;Ali, Libijevo deklamovanje odjednom umuknu.
<BR>&nbsp;&nbsp;&nbsp;&nbsp;&nbsp;Kapetan Dojl se okrenu prema njemu. "U čemu je stvar, Libi? Da li si zaspao? Zovi polarne stanice. Treba mi paralaksa."
<BR>&nbsp;&nbsp;&nbsp;&nbsp;&nbsp;"Kapetane..." Mladićev glas bio prigušen i drhtav.
<BR>&nbsp;&nbsp;&nbsp;&nbsp;&nbsp;"Progovori, čoveče!"
<BR>&nbsp;&nbsp;&nbsp;&nbsp;&nbsp;"Kapetane... mašina ne radi."
<BR>&nbsp;&nbsp;&nbsp;&nbsp;&nbsp;"Do đavola!" Razbarušena glava glavnog stručnjaka za rakete pojavi se iza računara.
<BR>&nbsp;&nbsp;&nbsp;&nbsp;&nbsp;"Već sam na njemu, gospodine. Obavestiću vas za nekoliko trenutaka."
<BR>&nbsp;&nbsp;&nbsp;&nbsp;&nbsp;On se ponovo saže. Posle nekoliko dugih minuta, ponovo se pojavi. "Zupčanici su se ispremetali. Biće potrebno najmanje dvanaest sati dok se ponovo ne nameste."
<BR>&nbsp;&nbsp;&nbsp;&nbsp;&nbsp;Kapetan ništa ne reče, već se okrenu i odšeta do drugog kraja sobe. Navigator ga je pratio pogledom. Kapetan se vrati, pogleda na hronometar i dobaci navigatoru:
<BR>&nbsp;&nbsp;&nbsp;&nbsp;&nbsp;"Pa, Bleki, ukoliko ne dobijem te podatke za sedam minuta, gotovi smo. Neki predlog?"
<BR>&nbsp;&nbsp;&nbsp;&nbsp;&nbsp;Rouds odmahnu glavom, ništa ne govoreći.
<BR>&nbsp;&nbsp;&nbsp;&nbsp;&nbsp;Libi se pitomo oglasi. "Kapetane..."
<BR>&nbsp;&nbsp;&nbsp;&nbsp;&nbsp;Dojl se trže. "Da?"
<BR>&nbsp;&nbsp;&nbsp;&nbsp;&nbsp;"Podaci za ispaljivanje, cev trinaest, sedam koma šezdeset tri; cev dvanaest, šest koma devedeset; cev četrnaest, šest koma osamdeset devet."
<BR>&nbsp;&nbsp;&nbsp;&nbsp;&nbsp;Dojl ga pogleda u lice. "Jesi siguran u to, sine?"
<BR>&nbsp;&nbsp;&nbsp;&nbsp;&nbsp;"Mora biti tako, kapetane."
<BR>&nbsp;&nbsp;&nbsp;&nbsp;&nbsp;Dojl je stajao savršeno mirno. Ovog puta nije pogledao u Roudsa, već pravo ispred sebe. Onda je povukao dugačak dim iz cigarete, pogledao pepeo i rekao bezbojnim glasom:
<BR>&nbsp;&nbsp;&nbsp;&nbsp;&nbsp;"Unesi podatke. Ispali na znak."
<BR>
<BR>&nbsp;&nbsp;&nbsp;&nbsp;&nbsp;Četiri sata kasnije, Libi je još deklamovao podatke, posivelog lica, zatvorenih očiju. Jednom se onesvestio, ali kad su ga povratili još je mrmljao brojeve. S vremena na vreme kapetan i navigato bi odmenili jedan drugog, ali za njega nije bilo zamene.
<BR>&nbsp;&nbsp;&nbsp;&nbsp;&nbsp;Salve su postajale sve bliže jedna drugoj, ali su trzaji bili slabiji.
<BR>&nbsp;&nbsp;&nbsp;&nbsp;&nbsp;Nakon jedne lake salve, Libi podiže oči, pogleda u tavanicu i progovori:
<BR>&nbsp;&nbsp;&nbsp;&nbsp;&nbsp;"To je sve, kapetane."
<BR>&nbsp;&nbsp;&nbsp;&nbsp;&nbsp;"Pozovi polarne stanice!"
<BR>&nbsp;&nbsp;&nbsp;&nbsp;&nbsp;Izveštaji smesta pristigoše. "Paralaksa konstantna, bočno solarno napredovanje konstantno."
<BR>&nbsp;&nbsp;&nbsp;&nbsp;&nbsp;Kapetan se opusti u stolici. "Pa, Bleki, uspeli smo - zahvaljujući Libiju!" A onda primeti zabrinut, zamišljen izraz na Libijevom licu. "U čemu je stvar momče? Zar smo iskočili?"
<BR>&nbsp;&nbsp;&nbsp;&nbsp;&nbsp;"Kapetane, sećate li se kada ste rekli da biste želeli da u parku imate zemaljsku gravitaciju?"
<BR>&nbsp;&nbsp;&nbsp;&nbsp;&nbsp;"Da. Pa, šta s tim?"
<BR>&nbsp;&nbsp;&nbsp;&nbsp;&nbsp;"Ako je ona knjiga o gravitaciji koju ste mi pozajmili ispravna, mislim da znam način kako da to postignem."
<BR>&nbsp;&nbsp;&nbsp;&nbsp;&nbsp;Kapetan ga pogleda kao da ga vidi po prvi put. "Libi, prestao si da me zapanjuješ. Da li bi mogao prestati sa tim, makar samo do večere s admiralom?"
<BR>&nbsp;&nbsp;&nbsp;&nbsp;&nbsp;"Hej, kapetane, to bi bilo sjajno!"
<BR>&nbsp;&nbsp;&nbsp;&nbsp;&nbsp;Audio kolo iz komunikacionog odeljenja ponovo se ubaci.
<BR>&nbsp;&nbsp;&nbsp;&nbsp;&nbsp;"Helio sa admiralskog broda: Dobro izvedeno, 'Osamdeset osmico'."
<BR>&nbsp;&nbsp;&nbsp;&nbsp;&nbsp;Dojl se osmehnu svima prisutnima. "Zaista, prijatno priznanje."
<BR>&nbsp;&nbsp;&nbsp;&nbsp;&nbsp;Audio ponovo zableja.
<BR>&nbsp;&nbsp;&nbsp;&nbsp;&nbsp;"Helio sa admiralskog broda: Poništava se poslednji signal. Sačekajte ispravku."
<BR>&nbsp;&nbsp;&nbsp;&nbsp;&nbsp;Izraz iznenađenja i brige pojavi se na Dojlovom licu - a onda audio nastavi:
<BR>&nbsp;&nbsp;&nbsp;&nbsp;&nbsp;"Helio sa admiralskog broda: Dobro izvedeno, Z-M3."
</P></TD></TR></TABLE>
</CENTER>
</BODY>
</HTML>
