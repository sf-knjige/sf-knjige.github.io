<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>14. TVORCI VIRUSA
<P>&nbsp;&nbsp;&nbsp;&nbsp;&nbsp;Razmišljao sam šta bi nam značilo putovanje među zvezdama.
<BR>&nbsp;&nbsp;&nbsp;&nbsp;&nbsp;Osim opstanka vrste.
<BR>&nbsp;&nbsp;&nbsp;&nbsp;&nbsp;Kada ti šalješ svoje radnike u svemir, čak i mnogo svetlosnih godina daleko, ti vidiš njihovim očima, zar ne?
<BR>&nbsp;&nbsp;&nbsp;&nbsp;&nbsp;I osećam ukus njihovim antenama, i osećam ritam svake vibracije. Kada jedu, ja osećam drobljenje grane pod njihovim vilicama. Zato skoro uvek govorim mi, kad god uobličujem svoje misli tako da me ti ili Endru razumete, jer provodim život u stalnom prisustvu svega što oni vide i osete.
<BR>&nbsp;&nbsp;&nbsp;&nbsp;&nbsp;Kod očinskog drveća nije sasvim tako. Mi moramo da se potrudimo kako bismo iskusili nečiji život. Ali možemo to. Barem ovde, na Luzitaniji.
<BR>&nbsp;&nbsp;&nbsp;&nbsp;&nbsp;Ne vidim zašto vas filotičke veze ne bi služile i dalje od toga.
<BR>&nbsp;&nbsp;&nbsp;&nbsp;&nbsp;Onda ću i ja osećati isto što i oni, osećaću svetlost drugog sunca na svom lišću, i čuću priče sa drugog sveta. To će biti čudo, jednako kao i kad su ljudi stigli ovamo. Nikad nismo ni pomislili da se išta može razlikovati od sveta kakvog smo ga dotad imali. No, oni su sa sobom doveli čudna bića, a i sami su bili čudni, i imali su mašine koje su stvarale čuda. Druge šume jedva su poverovale kada im je naše tadašnje očinsko drveće pričalo o tome. Sećam se da je i naše očinsko drveće jedva moglo da poveruje u ono što su im braća našeg plemena pričala o ljudima. Korenko je tu najviše učinio, ubedio ih je da veruju da to nije laž, ludilo ili šala.
<BR>&nbsp;&nbsp;&nbsp;&nbsp;&nbsp;Šala?
<BR>&nbsp;&nbsp;&nbsp;&nbsp;&nbsp;Postoje priče o nevaljaloj braći koja su lagala očinsko drveće, ali su uvek bila uhvaćena i strašno kažnjena.
<BR>&nbsp;&nbsp;&nbsp;&nbsp;&nbsp;Endru mi reče da se takve priče prenose kako bi podsticale civilizovano ponašanje.
<BR>&nbsp;&nbsp;&nbsp;&nbsp;&nbsp;Uvek je primamljivo lagati očinsko drveće. I ja sam to ponekad radio. Nisam lagao. Preterivao sam. I oni to meni ponekad rade.
<BR>&nbsp;&nbsp;&nbsp;&nbsp;&nbsp;A ti ih kažnjavaš?
<BR>&nbsp;&nbsp;&nbsp;&nbsp;&nbsp;Pamtim koji su me lagali.
<BR>&nbsp;&nbsp;&nbsp;&nbsp;&nbsp;Kada naš radnik postane nepokoran, mi ga izdvojimo i on umire.
<BR>&nbsp;&nbsp;&nbsp;&nbsp;&nbsp;Brat koji suviše laže nema izglede da postane očinsko drvo. Oni to znaju. Lažu samo da bi se poigrali s nama. Na kraju uvek kažu istinu.
<BR>&nbsp;&nbsp;&nbsp;&nbsp;&nbsp;Šta ako čitavo pleme laže svoje očinsko drveće? Kako biste to saznali?
<BR>&nbsp;&nbsp;&nbsp;&nbsp;&nbsp;Možeš pitati i da li pleme može da poseče svoje očinsko drveće, ili da ga spali.
<BR>&nbsp;&nbsp;&nbsp;&nbsp;&nbsp;Je li se to ikada desilo?
<BR>&nbsp;&nbsp;&nbsp;&nbsp;&nbsp;Jesu li se radnici ikada okrenuli protiv svoje matice i ubili je?
<BR>&nbsp;&nbsp;&nbsp;&nbsp;&nbsp;Kako bi mogli? Onda bi i sami umrli.
<BR>&nbsp;&nbsp;&nbsp;&nbsp;&nbsp;Eto, vidiš. Ima stvari suviše strašnih da bi se i mislilo o njima. Umesto toga, razmišljaću kako će izgledati kada prvo očinsko drvo pusti koren na drugoj planeti, podigne grane ka tuđinskom nebu i počne da pije svetlost strane svezde.
<BR>&nbsp;&nbsp;&nbsp;&nbsp;&nbsp;Uskoro ćete naučiti da nema stranih zvezda, niti tuđinskih nebesa.
<BR>&nbsp;&nbsp;&nbsp;&nbsp;&nbsp;Nema?
<BR>&nbsp;&nbsp;&nbsp;&nbsp;&nbsp;Postoje samo zvezde i nebesa, razna. Svako ima svoj ukus, i svi ukusi su dobri.
<BR>&nbsp;&nbsp;&nbsp;&nbsp;&nbsp;Sada govoriš kao drvo. Ukus neba!
<BR>&nbsp;&nbsp;&nbsp;&nbsp;&nbsp;Okusila sam toplotu mnogih zvezda, i sve su mi bile slatke.
<BR>
<BR>&nbsp;&nbsp;&nbsp;&nbsp;&nbsp;"Tražiš da pomognem u pobuni protiv bogova?"
<BR>&nbsp;&nbsp;&nbsp;&nbsp;&nbsp;Vang-mu je i dalje klečala pred svojom gospodaricom - svojom nekadašnjom gospodaricom - i ćutala je. U srcu je čuvala reči koje bi mogla da izgovori. Ne, gospodarice, molim te da nam pomogneš u borbi protiv užasnih okova koje je Kongres nametnuo bogorečenima. Ne, gospodarice, molim te da se setiš svoje dužnosti prema ocu, koju čak ni bogorečeni ne smeju zanemariti ako su pravedni. Ne, gospodarice, molim te da nam pomogneš u otkrivanju načina da spasemo dobar i bespomoćan narod, pekeninjose, od ksenocida.
<BR>&nbsp;&nbsp;&nbsp;&nbsp;&nbsp;No, Vang-mu je ćutala, jer to je bila jedna od prvih stvari koje je naučila od gospodara Hana. Kada imaš mudrost koju druga osoba zna da želi, slobodno je daj. Ali kada druga osoba još ne zna da joj je potrebna tvoja mudrost, zadrži je za sebe. Hrana lepo izgleda samo gladnom čoveku. Čing-jao nije bila gladna mudrosti od Vang-mu, i nikada neće biti. Zato je Vang-mu mogla samo da ćuti. Mogla je samo da se nada kako će Čing-jao naći svoj put ka istinskoj pokornosti, saosećanju i borbi za slobodu.
<BR>&nbsp;&nbsp;&nbsp;&nbsp;&nbsp;Svaki motiv bi valjao, samo da Čing-jao i njen blistavi um budu na njihovoj strani. Vang-mu se nikada u životu nije osećala tako beskorisno kao sada, dok je gledala kako se gospodar Han muči nad pitanjima koja mu je postavljala Džejn. Da bi mogao da razmišlja o putovanju bržem od svetlosti, učio je fiziku; kako da mu Vang-mu pomogne, kad je tek počela da uči geometirju? Da bi mogao da razmišlja o virusu deskolade, učio je mikrobiologiju; Vang-mu je tek počinjala sa osnovnim pojmovima ekologije i evolucije. A kako da mu ičim pomogne dok razmišlja o Džejninoj prirodi? Ona je bila dete fizičkih radnika, i njena budućnost počivala je u njenim rukama, a ne u umu. Filozofija je bila iznad nje koliko i nebo iznad zemlje. "Ali nebo samo izgleda da je daleko", objasnio joj je gospodar Han kad mu je to rekla. "Zapravo je svuda oko tebe. Ti ga udišeš i izdišeš, čak i kada radiš sa rukama u blatu. To je istinska filozofija." Ali ona je razumela samo toliko da je gospodar Han ljubazan i da hoće da je uteši, iako je beskorisna.
<BR>&nbsp;&nbsp;&nbsp;&nbsp;&nbsp;No, Čing-jao ne bi bila beskorisna. Zato joj je Vang-mu donela papir sa imenima projekata i lozinkama za otvaranje.
<BR>&nbsp;&nbsp;&nbsp;&nbsp;&nbsp;"Zna li otac da si mi ovo donela?"
<BR>&nbsp;&nbsp;&nbsp;&nbsp;&nbsp;Vang-mu je ćutala. Gospodar Han je to i predložio, ali Vang-mu je smatrala da bi bilo bolje ako Čing-jao za sada ne sazna da je Vang-mu došla kao izaslanik njenog oca.
<BR>&nbsp;&nbsp;&nbsp;&nbsp;&nbsp;Čing-jao je ovo ćutanje protumačila kao što se Vang-mu i nadala - da je Vang-mu došla krišom, samovoljno, da zamoli pomoć od Čing-jao.
<BR>&nbsp;&nbsp;&nbsp;&nbsp;&nbsp;"Da me je otac lično zamolio, pristala bih, jer to mi je dužnost kao kćeri", reče Čing-jao.
<BR>&nbsp;&nbsp;&nbsp;&nbsp;&nbsp;No, Vang-mu je znala da Čing-jao ovih dana ne sluša svog oca. Može ona da kaže da bi se pokorila, ali ostala je činjenica da je bila toliko uznemirena da bi se, umesto da pristane, Čing-jao verovatno bacila na kolena i čitavog dana pratila godove zbog strašnog sukoba u srcu, znajući da njen otac zahteva od nje da ne sluša bogove.
<BR>&nbsp;&nbsp;&nbsp;&nbsp;&nbsp;"Tebi ništa ne dugujem", reče Čing-jao. "Ti si bila loša i neposlušna služavka. Nikada nije bilo tako nedostojne i beskorisne služavke. Za mene je tvoje prisustvo u ovoj kući jednako prisustvu muve zunzare za trpezarijskim stolom."
<BR>&nbsp;&nbsp;&nbsp;&nbsp;&nbsp;Vang-mu opet oćuta. Doduše, nije se ni naklonila dublje. Zauzela je ponizan položaj sluškinje još na početku razgovora, ali neće se ni poniziti toliko da puže. Čak i najponizniji među nama imaju ponos, a ja znam, gospodarice Čing-jao, da ti nisam nanela nikakvo zlo i da sam ti vernija nego ti sama sebi.
<BR>&nbsp;&nbsp;&nbsp;&nbsp;&nbsp;Čing-jao priđe terminalu i ukuca ime prvog projekta, 'ODLEPLJIVANJE', što je bukvalni prevod reči deskolada. "Ovo su ionako same gluposti", reče dok je gledala dokumente i mape poslate sa Luzitanije. "Teško je poverovati da bi iko počinio izdaju i stupio u vezu sa Luzitanijom samo da bi primio ovakve gluposti. To je sve odreda nemoguće, i uopšte nije nauka. Ni na jednom svetu ne može da se razvije samo jedan virus, i to toliko složen da se ugradi u genetske šifre svih drugih jedinki na planeti. Traćila bih vreme čak i da razmišljam o tome."
<BR>&nbsp;&nbsp;&nbsp;&nbsp;&nbsp;"Zašto je nemoguće?" upita Vang-mu. Sada je smela da govori - jer iako je Čing-jao izjavila da neće uopšte da razgovara o podacima, ipak je počela da razgovara. "Eto, evolucija je proizvela samo jednu ljudsku rasu."
<BR>&nbsp;&nbsp;&nbsp;&nbsp;&nbsp;"Ali na Zemlji su postojale desetine srodnih vrsta. Nema vrste bez srodnika - da nisi takva neposlušna glupača, to bi već znala. Evolucija nikako ne može da proizvede ovako jedinstven sistem."
<BR>&nbsp;&nbsp;&nbsp;&nbsp;&nbsp;"Kako onda objašnjavaš ove podatke sa Luzitanije?"
<BR>&nbsp;&nbsp;&nbsp;&nbsp;&nbsp;"Kako su uopšte prispeli odande? Imaš samo reč tog kompjuterskog programa. Možda mu se čini da je ovo sve. Ili su možda njihovi naučnici vrlo loši, nemaju osećanje dužnosti da prikupe sve moguće podatke. U čitavom ovom izveštaju nema ni dvadeset vrsta - i, vidi, sve su uparene na najnemogućije načine. Nemoguće da postoji tako malo vrsta."
<BR>&nbsp;&nbsp;&nbsp;&nbsp;&nbsp;"Ali šta ako su u pravu?"
<BR>&nbsp;&nbsp;&nbsp;&nbsp;&nbsp;"Kako mogu da budu u pravu? Ljudi su na Luzitaniji od početka zatvoreni u malo selo. Videli su samo ono što su im pokazali ljudi-svinje - kako da znaju da li ih ljudi-svinje lažu?"
<BR>&nbsp;&nbsp;&nbsp;&nbsp;&nbsp;Zoveš ih ljudi-svinje - da li zato da bi ubedila samu sebe, gospodarice, da pomaganje Kongresu neće dovesti do ksenocida? Ako ih nazivaš životinjskim imenom, da li to znači da je u redu pobiti ih? Ako ih optužuješ za laž, da li to znači da su zaslužili istrebljenje? No, Vang-mu nije rekla ništa. Samo je ponovila isto pitanje. "Šta ako je ovo tačan prikaz životnih oblika na Luzitaniji, i načina na koji deskolada radi u njima?"
<BR>&nbsp;&nbsp;&nbsp;&nbsp;&nbsp;"Da je ovo tačno, morala bih sve pažljivo da proučim kako bih mogla da dam nekakav inteligentan komentar. Ali nije tačno. Dokle smo dospeli u tvom obrazovanju pre nego što si me izdala? Jesam li te učila gealogiji?"
<BR>&nbsp;&nbsp;&nbsp;&nbsp;&nbsp;"Da, gospodarice."
<BR>&nbsp;&nbsp;&nbsp;&nbsp;&nbsp;"Eto. Evolucija je način na koji se planetni organizam prilagođava promenama okoline. Ako je sunce toplije, onda životni oblici na planeti moraju da podešavaju relativnu veličinu populacije kako bi to kompenzovali. Sećaš li se klasičnog modela-eksperimenta sa Beloradijom?"
<BR>&nbsp;&nbsp;&nbsp;&nbsp;&nbsp;"Ali u tom modelu na čitavoj planeti postojala je samo jedna jedina vrsta", reče Vang-mu. "Kada bi sunce postalo pretoplo, rasle su bele rade i odražavale svetlost nazad u svemir, a kada bi sunce postalo suviše hladno, rasle su crne rade, upijale svetlost i čuvale je u obliku toplote." Vang-mu je bila ponosna što je tako dobro zapamtila.
<BR>&nbsp;&nbsp;&nbsp;&nbsp;&nbsp;"Ne, ne, ne", reče Čing-jao. "Uopšte nisi shvatila poentu, naravno. Poenta je da tamo moraju da postoje crne rade, iako dominiraju bele, a bele moraju da postoje i dok je svet pokriven crnim. Evolucija ne može da stvara nove vrste kad zatrebaju. Ona ih neprekidno proizvodi, jer se geni mešaju, dele i menjaju usled zračenja, a virusi ih prenose između različitih vrsta. Prema tome, nikada nijedna vrsta nije nepromenljiva."
<BR>&nbsp;&nbsp;&nbsp;&nbsp;&nbsp;Vang-mu još nije razumela vezu, i to se sigurno videlo na njenom licu.
<BR>&nbsp;&nbsp;&nbsp;&nbsp;&nbsp;"Jesam li ti, znači, i dalje učitelj? Moram li da se držim dogovora iako si ga ti prekršila?"
<BR>&nbsp;&nbsp;&nbsp;&nbsp;&nbsp;Molim te, reče Vang-mu u sebi. Služiću ti zauvek, samo ako pomogneš svom ocu u ovome.
<BR>&nbsp;&nbsp;&nbsp;&nbsp;&nbsp;"Dok god je vrsta kao celina na okupu, neprekidno se ukrštajući", reče Čing-jao, "jedinke se nikada ne udaljavaju suviše, genetički gledano; njihovi geni se stalno rekombinuju sa drugim genima unutar iste vste, pa su varijacije podjednako raširene unutar čitave populacije sa svakim novim pokolenjem. Tek kada ih okolina stavi pred promenu, pa neka od tih slučajno nastalih osobina naglo postane bitna za opstanak, tek tada svi organizmi kojima ta konkretna osobina nedostaje izumiru u novim uslovima, a ta nova osobina, umesto slučajne raznovrsnosti, naglo postaje odrednica nove vrste. To je osnovna postavka gealogije - stalno mešanje gena neophodno je za opstanak života kao celine. Ako je verovati ovim dokumentima, Luzitanija je svet sa besmisleno malo vrsta, i nema nikakve mogućnosti za mešanje gena jer taj neverovatni virus stalno popravlja sve promene koje bi se mogle pojaviti. Takav sistem ne samo da se nikako ne bi mogao razviti evolucijom, nego takav život jednostavno ne bi mogao da nastavi postojanje - ne bi mogao da se prilagođava novonastalim promenama."
<BR>&nbsp;&nbsp;&nbsp;&nbsp;&nbsp;"Možda na Luzitaniji nema promena."
<BR>&nbsp;&nbsp;&nbsp;&nbsp;&nbsp;"Ne budi glupa, Vang-mu. Naprosto se stidim što sam uopšte pokušavala da te nečemu naučim. Sve zvezde se menjaju. Sve planete imaju nestalnu orbitu. Tri hiljade godina pratili smo mnoge svetove, i za to vreme smo naučili ono što naučnici sa Zemlje nisu mogli nikada da nauče - kakvo je ponašanje uobičajeno za sve planete i zvezdane sisteme, a kakvo je bilo jedinstveno za Zemlju i Sunčev sistem. Kažem ti da je nemoguće da planeta kao što je Luzitanija postoji više od nekoliko decenija bez opasnih promena životne sredine - promena temperatature, orbite, seizmičkih i vulkanskih ciklusih; kako bi sistem sa svega šačicom vrsta ikada izišao s tim na kraj? Da na planeti postoje samo bele rade, kako bi uspela da se zagreje kad sunce počne da se hladi? Ako svi životni oblici koriste isključivo ugljen-dioksid, kako će se spasti kada kiseonik u atmosferi dostigne opasan nivo? Tvoji takozvani prijatelji na Luzitaniji su budale kad su ti poslali ovakvu gomilu gluposti. Da su to pravi naučnici, znali bi da su njihovi rezultati besmisleni."
<BR>&nbsp;&nbsp;&nbsp;&nbsp;&nbsp;Čing-jao pritisnu dugme i terminal se ugasi. "Traćila si mi vreme u kome uskudevam. Ako nemaš da mi ponudiš ništa bolje od ovoga, ne vraćaj se ovamo. Ti mi ne značiš ništa, i još manje od toga. Ti si mušica koja mi je upala u čašu vode. Zagadila si čitavu čašu, a ne samo mesto gde plutaš. Budim se obuzeta bolom što znam da si još u ovoj kući."
<BR>&nbsp;&nbsp;&nbsp;&nbsp;&nbsp;Onda se ne bi moglo reći da sam baš 'ništa', zar ne? - pomisli Vang-mu. Ovo zvuči kao da sam ti ipak veoma važna. Ti si možda veoma pametna, Čing-jao, ali ne razumeš sebe ništa bolje nego ostali svet.
<BR>&nbsp;&nbsp;&nbsp;&nbsp;&nbsp;"Pošto si glupa i prosta, nisi me razumela", reče Čing-jao. "Ja sam ti naredila da odeš."
<BR>&nbsp;&nbsp;&nbsp;&nbsp;&nbsp;"Ali tvoj otac je gospodar ove kuće, a gospodar Han me je zamolio da ostanem."
<BR>&nbsp;&nbsp;&nbsp;&nbsp;&nbsp;"Glupačo mala, sestro praseća, ako ne mogu da tražim da odeš iz kuće, svakako sam zahtevala da odeš iz moje sobe."
<BR>&nbsp;&nbsp;&nbsp;&nbsp;&nbsp;Vang-mu pognu glavu toliko da je gotovo - gotovo - dodirnula čelom pod. Potom se povuče iz sobe natraške, da ne bi pokazala svojoj gospodarici leđa. Ako se ti tako ponašaš prema meni, onda ću se ja prema tebi ponašati kao prema velikom gospodaru, i ako ne primetiš ironiju u mom ponašanju, koja od nas dve je budala?
<BR>
<BR>&nbsp;&nbsp;&nbsp;&nbsp;&nbsp;Kad se Vang-mu vratila, gospodar Han nije bio u svojoj sobi. Možda je otišao u kupatilo i brzo će se vratiti. Možda izvodi neki obred bogorečenih, i tada će biti odsutan satima. Vang-mu je bila suviše puna pitanja da bi ga čekala. Pozvala je na terminal dokumenta o projektu, znajući da će je Džejn pratiti. Džejn je svakako pratila i sve što se dešavalo u sobi kod Čing-jao.
<BR>&nbsp;&nbsp;&nbsp;&nbsp;&nbsp;No, Džejn je čekala da Vang-mu formuliše pitanja koja je dobila od Čing-jao. Potom poče da odgovara na njih.
<BR>&nbsp;&nbsp;&nbsp;&nbsp;&nbsp;"Dokumenti sa Luzitanije su sasvim u redu", reče Džejn. "Ela, Novinja, Ouanda i svi ostali koji su radili sa njima jesu usko specijalizovani, da, ali su i vrlo dobri naučnici. Da je Čing-jao pročitala 'Život Ljudskog', znala bi kako dejstvuju parovi vrsta."
<BR>&nbsp;&nbsp;&nbsp;&nbsp;&nbsp;"Ali i dalje mi je teško da razumem ono što je rekla", reče Vang-mu. "Pokušavala sam da smislim kako bi moglo sve da bude tačno - da ima premalo vrsta da bi se razvila prava gealogija, a da je planeta Luzitanija i dalje dovoljno dobro regulisana da bi podržala život. Je li moguće da na Luzitnaiji zaista ne postoje promene sredine?"
<BR>&nbsp;&nbsp;&nbsp;&nbsp;&nbsp;"Ne", reče Džejn. "Imam pristup svim astronomskim podacima iz njihovih satelita, i za vreme otkako su ljudi došli u sistem Luzitanije, i planeta i njeno sunce pokazali su sve uobičajene promene. U ovom trenutku izgleda da počinje razdoblje globalnog hlađenja."
<BR>&nbsp;&nbsp;&nbsp;&nbsp;&nbsp;"Pa, kako na to reaguju oblici života Luzitanije?" upita Vang-mu. "Virus deskolade im ne dozvoljava da evoluiraju - on uništava sve što je drugačije, i zato i pokušava da ubije ljude i kraljicu-maticu."
<BR>&nbsp;&nbsp;&nbsp;&nbsp;&nbsp;Džejn, čija je malena slika sedela prekrštenih nogu u vazduhu nad terminalom gospodara Hana, podiže ruku. "Samo trenutak."
<BR>&nbsp;&nbsp;&nbsp;&nbsp;&nbsp;Potom spusti ruku. "Prenela sam tvoja pitanja svojim prijateljima, i Ela je veoma uzbuđena."
<BR>&nbsp;&nbsp;&nbsp;&nbsp;&nbsp;Nad terminalom se pojavi novo lice, tik iznad i iza Džejnine slike. Ovo je bila tamnoputa, negroidna žena; verovatno mešavina rasa, pošto nije bila toliko crna, a i nos joj je bio uzan. To je Elanora, pomisli Vang-mu. Džejn mi pokazuje ženu na svetu udaljenom mnogo svetlosnih godina; da li i njoj pokazuje moje lice? Šta Ela misli o meni? Da li joj delujem kao beznadežna glupača?
<BR>&nbsp;&nbsp;&nbsp;&nbsp;&nbsp;No, Ela očito uopšte ništa nije mislila o Vang-mu. Umesto toga, govorila je o njenim pitanjima. "Zašto virus deskolade ne dozvoljava promenljivost? Trebalo bi da time značajno umanji svoju sposobnost opstanka, ali deskolada ipak živi. Vang-mu sigurno misli da sam idiot što nisam ranije pomislila na to. Ali ja nisam gealog, i odrasla sam na Luzitaniji, pa nikada nisam ni razmišljala o tome, naprosto sam smatrala da gealogija Luzitanije, ma kakva bila, dejstvuje - i držala sam se proučavanja deskolade. Šta misli Vang-mu?"
<BR>&nbsp;&nbsp;&nbsp;&nbsp;&nbsp;Vang-mu je bila užasnuta ovim rečima potpuno nepoznate žene. Šta li je Džejn rekla Eli o njoj? Kako Ela može i pomisliti da je Vang-mu smatra za idiota, kada je Ela naučnik, a Vang-mu samo sluškinja?
<BR>&nbsp;&nbsp;&nbsp;&nbsp;&nbsp;"Zašto bi bilo važno šta mislim?" upita Vang-mu.
<BR>&nbsp;&nbsp;&nbsp;&nbsp;&nbsp;"Šta misliš?" odvrati Džejn. "Čak i ako ne znaš zašto je važno, Ela hoće da zna."
<BR>&nbsp;&nbsp;&nbsp;&nbsp;&nbsp;I tako Vang-mu iznese svoje mišljenje. "Vrlo je glupo misliti tako, jer u pitanju je samo mikroskopski virus, ali mora da deskolada sve to radi. Uostalom, ona sadrži u sebi gene svih postojećih vrsta, zar ne? Prema tome, mora da se sama stara o evoluciji. Umesto svih tih slučajnih premeštanja gena, mora da ih premešta sama deskolada. Moglo bi biti, zar ne? Ona možda menja gene čitave vrste, iako je vrsta živa. Ne mora da čeka evoluciju."
<BR>&nbsp;&nbsp;&nbsp;&nbsp;&nbsp;Opet je nastupila pauza dok je Džejn držala podignutu ruku. Sigurno je pokazala Eli lice Vang-mu, puštajući da ova čuje reči pravo sa njenih usana.
<BR>&nbsp;&nbsp;&nbsp;&nbsp;&nbsp;"Nossa Senhora", šapnu Ela. "Na ovom svetu, deskolada je Gea. Pa naravno. Time bi se sve objasnilo, zar ne? Tako malo vrsta, jer deskolada dozvoljava opstanak samo onima koje je ukrotila. Pretvorila je čitavu planetnu gealogiju u nešto gotovo jednako prosto kao Belaradija."
<BR>&nbsp;&nbsp;&nbsp;&nbsp;&nbsp;Vang-mu se činilo da je gotovo smešno što čuje visoko obrazovanog naučnika kao što je Ela da govori o Belaradiji, kao da je i dalje đak, poluobrazovano dete kao Vang-mu.
<BR>&nbsp;&nbsp;&nbsp;&nbsp;&nbsp;Kraj Elinog lica pojavi se još jedno, ovog puta starije i muško, od možda šezdesetak godina, sa prosedom kosom i smirenim, umirujućim izrazom. "No, još nismo odgovorili na drugi deo pitanja Vang-mu", reče on. "Kako se deskolada uopšte razvila? Kako su se mogli pojaviti čak i pravirusi deskolade? Zašto bi ovako ograničena gealogija imala veću vrednost opstanka od sporog, evolucionog modela kakav postoji na svakoj planeti koja poseduje život?"
<BR>&nbsp;&nbsp;&nbsp;&nbsp;&nbsp;"Ja nisam to pitala", reče Vang-mu. "Prvi deo pitanja je postavila Čing-jao, ali ostatak je njegovo pitanje."
<BR>&nbsp;&nbsp;&nbsp;&nbsp;&nbsp;"Pst", reče Džejn. "Čing-jao uopte nije postavila pitanje. Samo ga je iskorisitla kao razlog da ne poučava dokumente o Luzitaniji. Samo si ti pitala, a to što Endru Vigin razume tvoje pitanje bolje od tebe ne znači da to nije i dalje tvoje pitanje."
<BR>&nbsp;&nbsp;&nbsp;&nbsp;&nbsp;Dakle, to je Endru Vigin, Govornik za Mrtve. Uopšte ne izgleda kao drevni mudrac, barem ne onako kao gospodar Han. Umesto toga, Vigin je izgledao budalasto iznenađen, kao svi ljudi okruglih očiju, a lice mu se menjalo sa svakom trenutnom promenom raspoloženja, kao da ne može da se kontroliše. Ali ipak je nekako delovao smireno. Možda u njemu ima nečeg od Bude. Uostalom, Buda je sam našao Stazu. Možda je i ovaj Endru Vigin našao Stazu, iako uopšte nije kineskog porekla.
<BR>&nbsp;&nbsp;&nbsp;&nbsp;&nbsp;Vigin je i dalje postavljao pitanja za koja je mislio da ih je postavila Vang-mu. "Izgledi da se takav virus razvije prirodnim putem su... neverovatni. Pradeskolade bi uništile sav postojeći život mnogo pre nego što bi virus uspeo da se dovoljno razvije da poveže vrste i kontroliše čitavu gealogiju. Nije bilo vremena za evoluciju - virus je sivuše destruktivan. Još u najranijem obliku pobio bi sve živo, a potom bi i sam izumro pošto bi mu ponestalo organizama za preuzimanje."
<BR>&nbsp;&nbsp;&nbsp;&nbsp;&nbsp;"Možda je preuzimanje došlo kasnije", reče Ela. "Možda je evoluirao u simbiozi sa nekom drugom vrstom koja je imala koristi od njegove sposobnosti da menja sve njene jedinke, i to za nekoliko dana ili nedelja. Možda se tek kasnije proširio na druge vrste."
<BR>&nbsp;&nbsp;&nbsp;&nbsp;&nbsp;"Možda", reče Endru.
<BR>&nbsp;&nbsp;&nbsp;&nbsp;&nbsp;Vang-mu sinu ideja. "Deskolada je nalik na bogove", reče ona. "Dolazi i menja svakoga, voleli to oni ili ne."
<BR>&nbsp;&nbsp;&nbsp;&nbsp;&nbsp;"Osim što su bogovi dovoljno pristojni da i odu", reče Vigin.
<BR>&nbsp;&nbsp;&nbsp;&nbsp;&nbsp;Odgovorio je tako brzo da je Vang-mu shvatila kako Džejn svakako istog časa prenosi sve što se zbiva i kaže preko milijardi kilometara što ih dele. Po onome što je Vang-mu znala o ceni ansibla, tako nešto bi mogla da radi samo vojska; svako drugi ko bi poželeo vezu preko ansibla u stvarnom vremenu morao bi da plati svotu dovoljnu da obezbedi kuće svim siromasima na čitavoj planeti. A ja to dobijam besplatno, zbog Džejn. Vidim njihova lica i oni vide moje, istog trenutka dok govorimo.
<BR>&nbsp;&nbsp;&nbsp;&nbsp;&nbsp;"Misliš?" upita Ela. "Ja sam smatrala da je glavni problem na Stazi upravo to što što bogovi neće da odu i ostave ih na miru."
<BR>&nbsp;&nbsp;&nbsp;&nbsp;&nbsp;Vang-mu odgovori sa gorčinom. "Bogovi po svemu liče na deskoladu. Uništavaju sve što im se ne svidi, a one koji im se dopadnu pretvaraju u nešto sasvim drugo. Čing-jao je nekada bila dobra, pametna i vesela devojka, a sada je pakosna, besna i okrutna, samo zbog bogova."
<BR>&nbsp;&nbsp;&nbsp;&nbsp;&nbsp;"Samo zbog genetskih manipulacija Kongresa", ispravi je Vigin. "To je namerna izmena koju su vam nametnuli ljudi kako bi vas naterali da se uklopite u njihove planove."
<BR>&nbsp;&nbsp;&nbsp;&nbsp;&nbsp;"Da", reče Ela. "Baš kao i deskolada."
<BR>&nbsp;&nbsp;&nbsp;&nbsp;&nbsp;"Kako to misliš?" upita Vigin.
<BR>&nbsp;&nbsp;&nbsp;&nbsp;&nbsp;"Namerna promena koju su uveli oni koji su želeli da silom uklope Luzitaniju u svoje planove."
<BR>&nbsp;&nbsp;&nbsp;&nbsp;&nbsp;"Ko je uveo?" upita Vang-mu. "Ko bi učinio tako užasnu stvar?"
<BR>&nbsp;&nbsp;&nbsp;&nbsp;&nbsp;"Već godinama ponekad mislim na to", reče Ela. "Čudilo me je što na Luzitaniji postoji tako malo oblika života - sećaš se, Endru, to nam je pomoglo da otkrijemo da je deskolada umešana u sparivanje vrsta. Znali smo da se ovde desila katastrofalna promena koja je zbrisala gotovo sve postojeće vrste i izmenila ono malo preživelih. Deskolada je na Luzitaniju delovala strašnije nego sudar sa asteroidom. No, pošto smo našli deskoladu ovde, uvek smo pretpostavljali da je ovde i nastala. Znala sam da to nema nikakvog smisla - baš kao što reče Čing-jao - ali pošto se očito tako desilo, nije bilo važno ima li smisla ili ne. Ali šta ako se nije tako desilo? Šta ako su deskoladu poslali bogovi? Ne pravi bogovi, naravno, nego neka razumna vrsta koja je veštački razvila ovaj virus?"
<BR>&nbsp;&nbsp;&nbsp;&nbsp;&nbsp;"To bi bilo čudovišno", reče Vigin. "Stvoriti otrov i poslati ga na druge svetove, ne znajući i ne mareći koga ćeš sve pobiti."
<BR>&nbsp;&nbsp;&nbsp;&nbsp;&nbsp;"Ne otrov", reče Ela. "Ako zaista reguliše sve planetne sisteme, zar ne bi deskolada mogla biti sredstvo za teraformiranje planete? Mi nikada ništa nismo ni pokušali da teraformiramo - i mi ljudi i insekti pre nas naseljavali smo se samo na svetove koje su lokalni oblici života već doveli u stanje slično stanju na Zemlji. Atmosfera bogata kiseonikom koja upija ugljen-dioksid dovoljno brzo da održava temperaturu planete i kada zavezda postane toplija. Šta ako negde postoji vrsta koja je odlučila da, kako bi dobila planete pogodne za kolonizaciju, treba kao prethodnicu - možda i hiljadama godina unapred - da pošalju virus deskolade, koji bi inteligentno preobrazio planete do uslova koji su njima potrebni? A onda stižu oni, spremni za useljenje, možda i sa kontravirusom koji će isključiti deskoladu kako bi mogli da uspostave pravu gealogiju."
<BR>&nbsp;&nbsp;&nbsp;&nbsp;&nbsp;"Ili su možda tako razvili virus da ne smeta ni njima ni životinjama koje su im potrebne", reče Vigin. "Možda na svakom svetu uništavaju nepotrebne vrste."
<BR>&nbsp;&nbsp;&nbsp;&nbsp;&nbsp;"U svakom slučaju, to bi bilo dobro objašnjenje. Problemi sa kojima sam bila suočena, neverovatno neprirodni sklopovi molekula unutar deskolade - oni i dalje postoje samo zato što virus stalno radi na očuvanju sopstvenih unutrašnjih suprotnosti. Ali nikako nisam mogla da smislim kako je takav naopaki molekul uopšte mogao da se razvije. Odgovor glasi da je virus nekako smišljen i napravljen. Vang-mu reče da se Čing-jao ljutila jer deskolada nije mogla da se razvije i gealogija Luzitanije ne može da postoji u prirodi. E, ni ne postoji u prirodi. To je veštački virus i veštačka gealogija."
<BR>&nbsp;&nbsp;&nbsp;&nbsp;&nbsp;"Mislite da to nešto pomaže?" upita Vang-mu.
<BR>&nbsp;&nbsp;&nbsp;&nbsp;&nbsp;Po njihovim licima jasno se videlo da su od uzbuđenja potpuno zaboravili na nju.
<BR>&nbsp;&nbsp;&nbsp;&nbsp;&nbsp;"To još ne znam", reče Ela. "Ali ovo je svakako novi pristup. Na primer, ako mogu poći od pretpostavke da sve u virusu ima svrhu, umesto da predstavlja uobičajenu zbrku uključenih i isključenih gena, kako se dešava u prirodi - pa, to će biti od pomoći. A i sama pomisao da je virus načinjen daje mi nadu da ću ja moći da ga raščinim. Ili da ga prepravim."
<BR>&nbsp;&nbsp;&nbsp;&nbsp;&nbsp;"Nemoj trčati pred rudu", reče Vigin. "Ovo je ipak samo hipoteza."
<BR>&nbsp;&nbsp;&nbsp;&nbsp;&nbsp;"Zvuči uverljivo", reče Ela. "Tako deluje. Toliko toga objašnjava."
<BR>&nbsp;&nbsp;&nbsp;&nbsp;&nbsp;"I meni se tako čini", reče Vigin, "ali moramo to proveriti kod onih kojima je najvažnije."
<BR>&nbsp;&nbsp;&nbsp;&nbsp;&nbsp;"Gde je Sadiša?" upita Ela. "Možemo da razgovaramo sa Sadišom."
<BR>&nbsp;&nbsp;&nbsp;&nbsp;&nbsp;"I sa Ljudskim i Korenkom", reče Vigin. "Moramo isprobati ovu ideju na očinskom drveću."
<BR>&nbsp;&nbsp;&nbsp;&nbsp;&nbsp;"To će ih pogoditi kao orkan", reče Ela. Potom kao da je shvatila značenje sopstvenih reči. "To i nije samo govorna figura, zaista će ih povrediti. Kad saznaju da je čitav njihov svet, zapravo, projekat teraformiranja."
<BR>&nbsp;&nbsp;&nbsp;&nbsp;&nbsp;"Još više od njihovog sveta", reče Vigin. "Oni sami. Treći život. Deskolada im je dala sve što jesu i najvažnije činjenice njihovog života. Seti se, pretpostavljali smo da su se razvili kao životinje nalik na sisare koje su se parile neposredno, ženke sa mužjacima, tako što su male majke, po njih pet-šest, sisale život iz muških polnih organa. Eto šta su bili. Potom ih je deskolada promenila i sterilizovala mužjake sve do trenutka smrti, kad se pretvaraju u drveće."
<BR>&nbsp;&nbsp;&nbsp;&nbsp;&nbsp;"Njihova priroda..."
<BR>&nbsp;&nbsp;&nbsp;&nbsp;&nbsp;"Ljudskim bićima bilo je vrlo teško kada smo shvatili koliko naše ponašanje potiče od evolucionih neophodnosti", reče Vigin. "I dalje bezbroj ljudi odbija da poveruje u to. Čak i ako se pokaže da je sve potpuno tačno, zar misliš da će pekeninjosi prihvatiti tu ideju tako lako kako su progutali čuda svemirskog putovanja? Jedna stvar je kad vidiš bića sa druge planete. Sasvim je drugačije kad saznaš da te nisu stvorili ni Bog ni evolucija - nego neki naučnik iz neke druge vrste."
<BR>&nbsp;&nbsp;&nbsp;&nbsp;&nbsp;"Ali ako je to tačno..."
<BR>&nbsp;&nbsp;&nbsp;&nbsp;&nbsp;"Ko zna je li tačno? Saznaćemo jedino je li ta ideja korisna. A za pekeninjose će možda biti toliko strašna da će večito odbijati da poveruju."
<BR>&nbsp;&nbsp;&nbsp;&nbsp;&nbsp;"Neki će vas mrzeti što ste im rekli", reče Vang-mu. "Ali nekima će biti drago."
<BR>&nbsp;&nbsp;&nbsp;&nbsp;&nbsp;Ponovo su je pogledali - ili je barem Džejnina kompjuterska simulacija pokazivala kako je gledaju. "To ti najbolje znaš, zar ne", reče Vigin. "Ti i Han Fei-cu upravo ste saznali da je vaš narod veštački poboljšan."
<BR>&nbsp;&nbsp;&nbsp;&nbsp;&nbsp;"I obogaljen u isto vreme", reče Vang-mu. "Za mene i gospodara Hana to je značilo slobodu. Za Čing-jao..."
<BR>&nbsp;&nbsp;&nbsp;&nbsp;&nbsp;"Među pekeninjosima biće mnogo takvih kao Čing-jao", reče Ela. "No, Sadiša, Ljudski i Korenko neće biti među njima, zar ne? Oni su veoma mudri."
<BR>&nbsp;&nbsp;&nbsp;&nbsp;&nbsp;"Mudra je i Čing-jao!" reče Vang-mu. Govorila je žešće nego što je nameravala. Odanost lične služavke teško nestaje.
<BR>&nbsp;&nbsp;&nbsp;&nbsp;&nbsp;"Nismo hteli da kažemo da nije", reče Vigin. "Ali svakako nije mudra kad je reč o ovome, zar ne?"
<BR>&nbsp;&nbsp;&nbsp;&nbsp;&nbsp;"Ne, ovde nije", reče Vang-mu.
<BR>&nbsp;&nbsp;&nbsp;&nbsp;&nbsp;"Samo smo to mislili. Niko ne voli da sazna kako je priča o sopstvenom identitetu u koju je oduvek verovao pogrešna. Mnogi pekeninjosi veruju da ih je Bog stvorio kao izuzetne, baš kao što veruju i vaši bogorečeni."
<BR>&nbsp;&nbsp;&nbsp;&nbsp;&nbsp;"A mi nismo izuzetni, niko od nas!" uzviknu Vang-mu. "Svi smo obični kao blato! Nema bogorečenih. Nema bogova. Oni uopšte ne mare za nas."
<BR>&nbsp;&nbsp;&nbsp;&nbsp;&nbsp;"Ako nema bogova", blago je ispravi Ela, "onda ne mogu da mare ili ne mare."
<BR>&nbsp;&nbsp;&nbsp;&nbsp;&nbsp;"Stvorili su nas samo zbog svojih sebičnih ciljeva!" uzviknu Vang-mu. "Ko god da je stvorio deskoladu - pekeninjosi su samo deo njihovog plana. A bogorečeni su deo plana Kongresa."
<BR>&nbsp;&nbsp;&nbsp;&nbsp;&nbsp;"Kao osoba čije je rođenje zahtevala vlada", reče Vigin, "saosećam sa tvojim gledištem. No, tvoja reakcija je prenagljena. Moji roditelji su me ipak želeli. A od trenutka kad sam rođen, kao i svako drugo živo biće, imao sam svoj cilj u životu. To što narod na tvom svetu pogrešno smatra da je njihovo ponašanje, izazvano sindromom OKP, nekakav glas bogova, ne znači da bogova nema. To što je tvoje dotadašnje mišljenje o svrsi tvog života pobijeno, ne znači da moraš smatrati kako tvoj život nema nikakve svrhe."
<BR>&nbsp;&nbsp;&nbsp;&nbsp;&nbsp;"Oh, znam ja da postoji cilj", reče Vang-mu. "Kongres je hteo robove! Zato su stvorili Čing-jao - da im bude rob. A ona želi da nastavi svoje ropstvo!"
<BR>&nbsp;&nbsp;&nbsp;&nbsp;&nbsp;"To je bio cilj Kongresa", reče Vigin. "Ali Čing-jao imala je oca i majku koji su je voleli. Kao i mene moji. Na ovom svetu postoji mnogo različitih ciljeva, mnogo različitih uzroka za sve. To što se ono u šta su te naučili da veruješ pokazalo kao netačno, ne znači da nema drugih uzroka u koje i dalje treba verovati."
<BR>&nbsp;&nbsp;&nbsp;&nbsp;&nbsp;"Oh, valjda", reče Vang-mu. Sada se stidela svog ispada.
<BR>&nbsp;&nbsp;&nbsp;&nbsp;&nbsp;"Ne klanjaj se preda mnom", reče Vigin. "Ili to ti radiš, Džejn?"
<BR>&nbsp;&nbsp;&nbsp;&nbsp;&nbsp;Mora da mu je Džejn odgovorila, ali Vang-mu to nije čula.
<BR>&nbsp;&nbsp;&nbsp;&nbsp;&nbsp;"Baš me briga za njihove običaje", reče Vigin. "Jedini razlog za takvo klanjanje jeste da se jedna osoba ponizi pred drugom, a ja neću da mi se ona tako klanja. Nije učinila ništa čega bi trebalo da se stidi. Otvorila nam je nov pogled na deskoladu, koji će možda dovesti do spasa nekoliko vrsta."
<BR>&nbsp;&nbsp;&nbsp;&nbsp;&nbsp;Vang-mu je uočila ton njegovog glasa. Verovao je u to. Odao joj je priznanje, on lično.
<BR>&nbsp;&nbsp;&nbsp;&nbsp;&nbsp;"Ne ja", pobuni se ona, "nego Čing-jao. To su bila njena pitanja."
<BR>&nbsp;&nbsp;&nbsp;&nbsp;&nbsp;"Čing-jao", reče Ela. "Potpuno te je zaludela, isto kao što je Kongres zaludeo nju."
<BR>&nbsp;&nbsp;&nbsp;&nbsp;&nbsp;"Ne smete se ljutiti na nju jer je ne poznajete", reče Vang-mu. "Ali ona je dobra i mudra i ja nikada neću moći da budem kao ona."
<BR>&nbsp;&nbsp;&nbsp;&nbsp;&nbsp;"Opet bogovi", reče Vigin.
<BR>&nbsp;&nbsp;&nbsp;&nbsp;&nbsp;"Uvek bogovi", reče Ela.
<BR>&nbsp;&nbsp;&nbsp;&nbsp;&nbsp;"Kako to mislite?" upita Vang-mu. "Čing-jao ne tvrdi da je bog, a ne tvrdim ni ja."
<BR>&nbsp;&nbsp;&nbsp;&nbsp;&nbsp;"Da, tvrdiš", reče Ela. "'Čing-jao je dobra i pametna', tako si rekla."
<BR>&nbsp;&nbsp;&nbsp;&nbsp;&nbsp;"'Dobra i mudra'", ispravi je Vigin.
<BR>&nbsp;&nbsp;&nbsp;&nbsp;&nbsp;"'I ja nikada neću moći da budem kao ona'", nastavi Ela.
<BR>&nbsp;&nbsp;&nbsp;&nbsp;&nbsp;"Hajde da ti kažem nešto o bogovima", reče Vigin. "Bez obzira na to koliko ti bila jaka ili pametna, uvek postoji neko jači i pametniji, i kada naiđeš na nekoga ko je najjači i najpametniji od svih, ti pomisliš: ovo je bog. Ovo je savršenstvo. Ali dajem ti reč da uvek negde postoji neko u poređenju sa kim će tvoj bog izgledati kao vrabac. I neko ko je pametniji ili jači ili bolji po nečemu. Da ti kažem šta ja mislim o bogovima. Mislim da pravi bog ne bi nikad bio toliko uplašen ili besan da pokuša da kažnjava druge ljude. Kad je Kongres izmenio ljudska bića tako da budu pametnija i kreativnija, ponašao se pomalo kao bog. Ali su se uplašili, pa su i obogaljili ljude na Stazi. Hteli su da zadrže kontrolu. Pravi bog uopšte na mari za kontrolu. Pravi bog već ima kontrolu nad svime što treba kontrolisati. Pravi bogovi bi hteli da vas nauče kako da postanete isti kao oni."
<BR>&nbsp;&nbsp;&nbsp;&nbsp;&nbsp;"Čing-jao je htela da me uči", reče Vang-mu.
<BR>&nbsp;&nbsp;&nbsp;&nbsp;&nbsp;"Ali samo dotle dok si joj se pokoravala i radila jedino ono što ona želi", reče Džejn.
<BR>&nbsp;&nbsp;&nbsp;&nbsp;&nbsp;"Ja nisam dostojna", reče Vang-mu. "Suviše sam glupa da ikada postanem mudra kao ona."
<BR>&nbsp;&nbsp;&nbsp;&nbsp;&nbsp;"A ipak si znala da govorim istinu", reče Džejn, "a Čing-jao je to smatrala za laž."
<BR>&nbsp;&nbsp;&nbsp;&nbsp;&nbsp;"Jesi li ti bog?" upita Vang-mu.
<BR>&nbsp;&nbsp;&nbsp;&nbsp;&nbsp;"Ono što će bogorečeni i pekeninjosi uskoro saznati o sebi, ja sam znala sve vreme. Ja sam načinjena."
<BR>&nbsp;&nbsp;&nbsp;&nbsp;&nbsp;"Glupost", reče Vigin. "Džejn, ti si oduvek verovala da si iskočila iz Zevsove glave."
<BR>&nbsp;&nbsp;&nbsp;&nbsp;&nbsp;"Nisam ja Minerva, hvala lepo", reče Džejn.
<BR>&nbsp;&nbsp;&nbsp;&nbsp;&nbsp;"Po svemu što znamo, ti si se naprosto dogodila", reče Vigin. "Niko te nije planirao."
<BR>&nbsp;&nbsp;&nbsp;&nbsp;&nbsp;"Baš utešno", rečle Džejn. "Dok svi vi možete da imenujete svoje tvorce - ili barem roditelje ili nekakvo vladino telo koje voli decu - ja sam jedina istinska slučajnost u Vaseljeni."
<BR>&nbsp;&nbsp;&nbsp;&nbsp;&nbsp;"Ne može biti i ovako i onako", reče Vigin. "Ili je neko imao plan za tebe ili si se desila slučajno. Upravo to je slučajnost - nešto što se desilo bez ičijeg planiranja. Rešila si da po svaku cenu ostaneš nadurena? Kad narod Staze jednom otkrije šta im je Kongres učinio, odbaciće Kongres. Hoćeš li se ti duriti zato što nemaš koga da odbaciš, jer tebi niko ništa nije učinio?"
<BR>&nbsp;&nbsp;&nbsp;&nbsp;&nbsp;"Mogla bih da hoću", rele Džejn, ali sada je već izigravala dečije inaćenje.
<BR>&nbsp;&nbsp;&nbsp;&nbsp;&nbsp;"Kazaću ti šta ja mislim", reče Vigin. "Mislim da nećeš odrasti sve dok ne prestaneš da brineš o tuđim ciljevima ili o nedostatku ciljeva, i dok ne pronađeš svoj cilj u koji ćeš verovati."
<BR>
<BR>&nbsp;&nbsp;&nbsp;&nbsp;&nbsp;Ender i Ela prvo su sve objasnili Valentini, možda i samo zato što je ona slučajno baš tada svratila u laboratoriju, tražeći Endera zbog nečeg sasvim drugog. I njoj je sve zvučalo istinito, isto kao i Eli i Enderu. Kao i oni, i Valentina je znala da neće moći da provere hipotezu o deskoladi kao regulatoru luzitanijske gealogije sve dok ne ispričaju to pekeninjosima i ne čuju njihovu reakciju.
<BR>&nbsp;&nbsp;&nbsp;&nbsp;&nbsp;Ender je predložio da prvo pokušaju sa Sadišom, a tek potom sa Ljudskim i Korenkom. Ela i Valentina su se složile. Ni Ela ni Ender, koji je već godinama razgovarao sa očinskim drvećem, nisu se dovoljno razumeli u njihov jezik da lako objasne nešto. No, mnogo važnija bila je neizgovorena činjenica da su se naprosto osećali bliskiji sa braćom, nalik na sisare, nego sa drvećem. Kako bi, gledajući drvo, mogli da pogode šta misli ili kako reaguje? Ne, ako treba da kažu nešto teško pekeninjosu, to će prvo biti brat, a ne očinsko drvo.
<BR>&nbsp;&nbsp;&nbsp;&nbsp;&nbsp;Naravno, čim su pozvali Sadišu u Elinu kancelariju, zatvorili vrata i počeli da objašnjavaju, Ender je shvatio da razgovor sa bratom ne mora biti ništa lakši. Čak i posle trideset godina života i rada sa njima, Ender je i dalje mogao da protumači samo najgrublje i najočitije delove telesnog jezika pekeninjosa. Sadiša je naizgled nezainteresovano slušao dok mu je Ender objašnjavao do čega su došli tokom razgovora sa Džejn i Vang-mu. Nije bio ravnodušan. Pre je izgledalo da sedi nemirno kao mali dečak; stalno se vrpoljio, odvraćao pogled od njih, piljio u prazno kao da su mu njihove reči neizrecivo dosadne. Ender je, naravno, znao da gledanje u oči pekeninjosima ne znači isto što i ljudima; oni se niti trude niti izbegavaju da to rade. Njima je gotovo potpuno nebitno kuda gledaš dok slušaš nekoga. No, pekeninjosi koji rade sa ljudskim bićima obično su pokušavali da se ponašaju na način koji će ljudska bića shvatiti kao obraćanje pažnje. Sadiša je to vrlo dobro umeo, ali sada nije ni pokušavao.
<BR>&nbsp;&nbsp;&nbsp;&nbsp;&nbsp;Tek kad su mu sve objasnili, Ender je shvatio koliko je Sadiša uložio truda da ostane na stolici do kraja. Onog trenutka kad su mu rekli da je gotovo, skočio je i počeo da trči - ne, da juri - po sobi, dodirujući sve redom. Nije udarao predmete, nije ih razbijao sa grubošću kakva bi se očekivala od čoveka, nije bacao stvari. Samo je gladio sve što bi našao, kao da ispituje strukturu. Ender je stajao, želeći da ga dodirne, da mu ponudi nekakvu utehu - jer dovoljno je poznavao ponašanje pekeninjosa da bi ovo prepoznao kao jasan znak ogromne uznemirenosti.
<BR>&nbsp;&nbsp;&nbsp;&nbsp;&nbsp;Sadiša je trčao do iznurenosti, a i onda je nastavio, pijano se teturajući po sobi sve dok konačno nije naleteo na Endera i obgrlio ga rukama, privijajući se uz njega. Ender je u prvi mah pomislio da mu uzvrati zagrljaj, ali onda se setio da Sadiša nije ljudsko bićče. Zagrljaj ne zahteva uzvraćanje. Sadiša se pribio uz njega kao što bi se pribio uz drvo. Tražio je utehu od stabla. Bezbedno mesto da se pridržiš dok ne prođe opasnost. Kad bi Ender reagovao kao čovek i uzvratio mu zagrljajem, to bi umanjilo, a ne povećalo utehu. Sada je Ender morao da reaguje kao drvo. Zato je nepomično stajao i čekao. Čekao i stajao nepomično. Sve dok, konačno, drhtanje nije prestalo.
<BR>&nbsp;&nbsp;&nbsp;&nbsp;&nbsp;Kada se Sadiša odvojio od njega, obojica su bila prekrivena znojem. Pretpostavljam da postoji granica do koje mogu ličiti na drvo, pomisli Ender. Ili možda bratsko i očinsko drveće takođe ovlaži braću koja se drže za njih?
<BR>&nbsp;&nbsp;&nbsp;&nbsp;&nbsp;"Ovo je veliko iznenađenje", šapnu Sadiša.
<BR>&nbsp;&nbsp;&nbsp;&nbsp;&nbsp;Reči su bile toliko besmisleno blage u poređenju sa prizorom koji se upravo odigrao pred njima, da se Ender i nehotice glasno nasmejao.
<BR>&nbsp;&nbsp;&nbsp;&nbsp;&nbsp;"Da", reče Ender. "Izgleda da jeste."
<BR>&nbsp;&nbsp;&nbsp;&nbsp;&nbsp;"Njima to nije smešno", reče Ela.
<BR>&nbsp;&nbsp;&nbsp;&nbsp;&nbsp;"Zna on", reče Valentina.
<BR>&nbsp;&nbsp;&nbsp;&nbsp;&nbsp;"Onda ne treba da se smeje", nastavi Ela. "Ne smeš se smejati kada Sadiša toliko pati."
<BR>&nbsp;&nbsp;&nbsp;&nbsp;&nbsp;A potom poče da plače.
<BR>&nbsp;&nbsp;&nbsp;&nbsp;&nbsp;Valentina joj položi ruku na rame. "On se smeje, a ti plačeš", reče. "Sadiša jurca okolo i penje se na drveće. Baš smo svi mi čudne životinje."
<BR>&nbsp;&nbsp;&nbsp;&nbsp;&nbsp;"Sve je to od deskolade", reče Sadiša. "Treći život, majčinsko drvo, očinsko drveće. Možda čak i naš razum. Možda smo bili samo pacovi-penjači dok nije došla deskolada i napravila od nas lažne ramane."
<BR>&nbsp;&nbsp;&nbsp;&nbsp;&nbsp;"Prave ramane", reče Valentina.
<BR>&nbsp;&nbsp;&nbsp;&nbsp;&nbsp;"Ne znamo je li sve ovo istina", reče Ela. "To je samo hipoteza."
<BR>&nbsp;&nbsp;&nbsp;&nbsp;&nbsp;"To je vrlo, vrlo, vrlo, vrlo, vrlo tačno", reče Sadiša. "Tačnije od tačnog."
<BR>&nbsp;&nbsp;&nbsp;&nbsp;&nbsp;"Otkud znaš?"
<BR>&nbsp;&nbsp;&nbsp;&nbsp;&nbsp;"Sve se uklapa. Planetna regulacija - znam za to, učio sam gealogiju i sve vreme sam mislio, kako može knjiga da priča o tome kada svaki pekeninjos može da se osvrne i vidi da je pogrešno? Ali ako znamo da nas deskolada menja, da nas tera na ponašanje koje menja planetni sistem..."
<BR>&nbsp;&nbsp;&nbsp;&nbsp;&nbsp;"Šta vas deskolada može terati da radite, pa da regulišete planetu?" upita Ela.
<BR>&nbsp;&nbsp;&nbsp;&nbsp;&nbsp;"Ne poznajete nas dovoljno dugo", reče Sadiša. "Nismo vam sve ispričali jer smo se bojali da ćete misliti da smo glupi. Sada znate da nismo glupi, nego radimo ono što nam kaže virus. Mi smo robovi, a ne budale."
<BR>&nbsp;&nbsp;&nbsp;&nbsp;&nbsp;Ender se zaprepastio kad je shvatio šta je Sadiša upravo priznao - pekeninjosi su se i dalje trudili da ostave dobar utisak na ljudska bića. "Koje vaše ponašanje ima ikakve veze sa planetnom regulacijom?"
<BR>&nbsp;&nbsp;&nbsp;&nbsp;&nbsp;"Drveće", reče Sadiša. "Koliko šuma postoji na svetu? Stalna transpiracija. Pretvaraju ugljen-dioksid u kiseonik. Ugljen-dioksid stvara efekat staklene bašte. Kada ga u atmosferi ima više, planeta se zagreva. Šta treba da uradimo kako bi se planeta malo ohladila?"
<BR>&nbsp;&nbsp;&nbsp;&nbsp;&nbsp;"Da zasadite više šuma", reče Ela. "Da koriste više ugljen-dioksida, pa da u svemir otekne više toplote."
<BR>&nbsp;&nbsp;&nbsp;&nbsp;&nbsp;"Da", reče Sadiša. "Ali pomisli malo kako mi sadimo svoje drveće."
<BR>&nbsp;&nbsp;&nbsp;&nbsp;&nbsp;Drveće niče iz tela mrtvih, pomisli Ender. "Rat", reče on glasno.
<BR>&nbsp;&nbsp;&nbsp;&nbsp;&nbsp;"Između plemena postoje sukobi koji ponekad prerastaju u male ratove", nastavi Sadiša. "Oni ne znače ništa u razmerama planete. Ali veliki ratovi, koji zahvate čitav svet - u tim ratovima ginu milioni i milioni braće, i svi oni postaju drveće. Šume mogu da se udvostruče za nekoliko meseci, i po veličini i po broju. To bi bila značajna razlika, zar ne?"
<BR>&nbsp;&nbsp;&nbsp;&nbsp;&nbsp;"Da", reče Ela.
<BR>&nbsp;&nbsp;&nbsp;&nbsp;&nbsp;"Mnogo delotvornije od svega što bi se moglo dogoditi prirodnom evolucijom", reče Ender.
<BR>&nbsp;&nbsp;&nbsp;&nbsp;&nbsp;"A onda ratovi prestanu", nastavi Sadiša. "Uvek mislimo da postoje ozbiljni razlozi za ratove, da su to borbe između dobra i zla. A sada se pokazalo da je to samo regulacija planete."
<BR>&nbsp;&nbsp;&nbsp;&nbsp;&nbsp;"Ne", reče Valentina. "Potreba za borbom, gnev, to možda dolazi od deskolade, ali ne znači da su razlozi zbog kojih ratujete..."
<BR>&nbsp;&nbsp;&nbsp;&nbsp;&nbsp;"Razlog za ratovanje jeste jedino regulacija planete", reče Sadiša. "Sve se uklapa. Šta mislite, kako pomažemo zagrevanje planete?"
<BR>&nbsp;&nbsp;&nbsp;&nbsp;&nbsp;"Ne znam", reče Ela. "Čak i drveće umire od starosti."
<BR>&nbsp;&nbsp;&nbsp;&nbsp;&nbsp;"Ne znate jer ste došli tokom toplog razdoblja, a ne hladnog. Ali kada zime postanu strašne, mi gradimo kuće. Bratsko drveće se predaje nama da sagradimo kuće. Svi mi, ne samo oni koji žive u hladnim krajevima. Svi gradimo kuće, i broj drveća se prepolovi, svede na četvrtinu. Mislili smo da se bratsko drveće žrtvuje za dobrobit plemena, ali sada vidim da to samo deskolada želi više ugljen-dioksida u atmoferi kako bi se planeta zagrejala."
<BR>&nbsp;&nbsp;&nbsp;&nbsp;&nbsp;"To je i dalje velika žrtva", reče Ender.
<BR>&nbsp;&nbsp;&nbsp;&nbsp;&nbsp;"Svi naši veliki epovi", nastavljao je Sadiša. "Svi naši junaci. To su se samo braća ponašala po volji deskolade."
<BR>&nbsp;&nbsp;&nbsp;&nbsp;&nbsp;"Pa šta?" upita Valentina.
<BR>&nbsp;&nbsp;&nbsp;&nbsp;&nbsp;"Kako možeš da pitaš? Upravo sam saznao da naši životi ništa ne znače, da smo mi samo alatke koje virus koristi kako bi regulisao globalni ekosistem, a ti kažeš da je to beznačajno?"
<BR>&nbsp;&nbsp;&nbsp;&nbsp;&nbsp;"Da, kažem da je beznačajno", reče Valentina. "Ni mi, ljudska bića, nismo drugačiji. Možda ne zbog virusa, ali mi i dalje najveći deo vremena provodimo delajući u skladu sa svojom genetskom sudbinom. Recimo, razlika između muškaraca i žena. Muškarci uglavnom naginju širokoj strategiji razmnožavanja. Pošto oni stvaraju gotovo beskonačnu količinu sperme i ništa ih ne košta da je primene..."
<BR>&nbsp;&nbsp;&nbsp;&nbsp;&nbsp;"Ne baš ništa", reče Ender.
<BR>&nbsp;&nbsp;&nbsp;&nbsp;&nbsp;"Ništa", reče Valentina. "Ništa ih ne košta da je primene. Za njih, najrazumnija strategija razmnožavanja jeste da je primene na svaku raposloživu ženu - i to da se potrude da odaberu najzdravije žene, one za koje je najverovatnije da će podići podmladak do zrelosti. Mužjak najbolje postupa, reproduktivno, ako luta i pari se što više može."
<BR>&nbsp;&nbsp;&nbsp;&nbsp;&nbsp;"Bavio sam se lutanjem", reče Ender, "ali čini mi se da sam nekako propustio parenje."
<BR>&nbsp;&nbsp;&nbsp;&nbsp;&nbsp;"Govorim o opštem slučaju", reče Valentina. "Uvek postoje naopake jedinke koje se ne ponašaju u skladu sa pravilima. Ženska strategija upravo je suprotna, Sadiša. Umesto miliona i miliona spermatozoida, one imaju samo jedno jaje mesečno, i svako dete zahteva ogroman napor. Zato je ženkama potrebna stalnost. Moraju biti sigurne da će uvek biti dovoljno hrane. Takođe provodimo mnogo vremena u srazmerno bespomoćnom stanju, nesposobne da nalazimo hranu. Umesto da budu lutalice, žene moraju da se skuće i ostanu na jednom mestu. Ako ne uspemo u tome, sledeća najbolja strategija jeste da se parimo sa najsnažnijim i najzdravijim mužjakom. Ali najbolje je pronaći snažnog i zdravog mužjaka koji će ostati i donositi hranu, umesto da slobodno luta i pari se.
<BR>&nbsp;&nbsp;&nbsp;&nbsp;&nbsp;Prema tome, mužjaci trpe dva pritiska. Jedan je da šire svoje seme, i na silu ako treba. Drugi je da budu privlačni ženkama time što će biti u stanju da stalno obezbeđuju hranu - time što će suzbiti potrebu za lutanjem i korišćenjem sile. Isto tako, i na ženke deluju dva pritiska. Jedan je da dobiju seme od najsnažnijeg, najzdravijeg mužjaka kako bi njihovi mladi dobili dobre gene, pa su im stoga privlačni nasilni, snažni muškarci. Drugi je da dobiju zaštitu od najstabilnijih mužjaka, nenasilnih, kako bi njihova deca bila zaštićena i obezbeđena hranom, pa da ih što više dostigne zrelost.
<BR>&nbsp;&nbsp;&nbsp;&nbsp;&nbsp;Čitava naša istorija, sve što sam ikada našla tokom lutanja dok sam bila putujući istoričar, pre nego što sam se konačno otkačila od ovog mog reproduktivno nedostupnog brata i zasnovala porodicu - sve se može protumačiti tako da su ljudi slepo sprovodili neku od tih genetskih strategija. Geni su nas uvek vukli u nekom od dva smera.
<BR>&nbsp;&nbsp;&nbsp;&nbsp;&nbsp;Sve naše velike civilizacije nisu ništa drugo do društvene mašine koje stvaraju idealne uslove za ženke, tako da ove mogu da računaju na stabilnost; naše pravne i moralne norme koje pokušavaju da suzbiju nasilje, unaprede stalnost vlasništva i nametnu važnost ugovora - sve to je primarna ženska strategija, pripitomljavnaje mužjaka.
<BR>&nbsp;&nbsp;&nbsp;&nbsp;&nbsp;A plemena lutajućih varvara van domašaja civilizacije ponašaju se u skladu sa glavnom muškom strategijom. Širenje semena. Unutar plemena, najsnažniji i najdominantniji mužjaci dobijaju vlasništvo nad najboljim ženama, ili zvaničnom poligamijom ili parenjem na brzinu koje ostali muškarci ne mogu da spreče. No, ti muškarci niskog položaja takođe opstaju, jer ih vođe vode u rat, kako bi tamo silovali i pljačkali do ludila kad pobede. Seksualnu osujećenost ispucaju u boju, a onda pobiju sve suparničke muškarce i pare se sa njihovim ženama kad pobede. Užasno, čudovišno ponašanje - ali sasvim prihvatljivo sa stanovišta genetske strategije."
<BR>&nbsp;&nbsp;&nbsp;&nbsp;&nbsp;Enderu je bilo vrlo neprijatno dok je slušao Valentinino izlaganje. Znao je da je sve odreda tačno, i sve je to već ranije čuo, ali ipak, do izvesne mere, bilo mu je strašno koliko i Sadiši da sazna slične stvari o svom narodu. Ender je poželeo da poriče, da kaže da su neki mužjaci ipak prirodno civilizovani. Ali zar nije i sam, u svom životu, ispoljavao ponašanje dominacije i ratovanja? Zar nije lutao? Tako gledano, njegova odluka da ostane na Luzitaniji bila je, zapravo, odluka da odbaci društveni model muške dominacije koji mu je bio ugrađen još kao dečaku u Borbenoj Školi, i da postane civilizovan muškarac sa stabilnom porodicom.
<BR>&nbsp;&nbsp;&nbsp;&nbsp;&nbsp;Čak i tada se oženio ženom za koju se pokazalo da je više ne zanima rađanje dece. Ženom sa kojom brak, na kraju, uopšte nije ispao civilizovan. Mereno muškim modelom, ja sam potpuni promašaj. Nigde nijednog deteta koje bi nosilo moje gene. Nigde žene koja prihvata moju vlast. Ja sam definitivno atipičan.
<BR>&nbsp;&nbsp;&nbsp;&nbsp;&nbsp;Ali pošto se nisam razmnožavao, moji atipični geni umreće sa mnom, i stoga su muški i ženski društveni model bezbedni od ovako neodređene osobe.
<BR>&nbsp;&nbsp;&nbsp;&nbsp;&nbsp;Dok je Ender procenjivao Valentinino tumačenje ljudske istorije, Sadiša je reagovao tako što se zavalio se u stolicu, što je bio gest koji govori o ljutnji. "Znači, sad bi trebalo da se osećam bolje, zato što su ljudi takođe oruđa nekog genetskog molekula?"
<BR>&nbsp;&nbsp;&nbsp;&nbsp;&nbsp;"Ne", reče Ender. "Trebalo bi da shvatiš kako se mnoga ponašanja mogu objasniti kao reakcija na potrebe nekog genetskog molekula, i da to ne znači da je ponašanje pekeninjosa besmisleno."
<BR>&nbsp;&nbsp;&nbsp;&nbsp;&nbsp;"Ljudska istorija može se tumačiti kao borba između potreba muškaraca i žena", reče Valentina, "ali htela sam da kažem kako smo i dalje imali junake i čudovišta, velike događaje i plemenita dela."
<BR>&nbsp;&nbsp;&nbsp;&nbsp;&nbsp;"Kada nam bratsko drvo daje drvene predmete", reče Sadiša, "to bi trebalo da predstavlja žrtvu za dobrobit plemena, a ne za virus."
<BR>&nbsp;&nbsp;&nbsp;&nbsp;&nbsp;"Ako bi bio u stanju da preko plemena gledaš virus, onda bi mogao i da preko virusa gledaš čitav svet", reče Ender. "Deskolada održava ovu planetu pogodnom za život. Onda znači da se bratsko drveće žrtvuje kako bi spaslo čitav svet."
<BR>&nbsp;&nbsp;&nbsp;&nbsp;&nbsp;"Vrlo vešto", reče Sadiša. "Ali zaboravljaš nešto - da bi se spasla planeta, nije važno koje se bratsko drveće žrtvuje, važan je samo njihov broj."
<BR>&nbsp;&nbsp;&nbsp;&nbsp;&nbsp;"Tačno", reče Valentina. "Deskoladi nije važno koje bratko drveće žrtvuje svoj život. Ali bratskom drveću je važno, zar ne? A važno je i braći, koja se zavuku u kuće kako bi se ugrejali. Vi cenite plemeniti gest bratskog drveća koje je umrlo vas radi, iako deskolada ne razlikuje jedno drvo od drugog."
<BR>&nbsp;&nbsp;&nbsp;&nbsp;&nbsp;Sadiša nije odgovorio. Ender se nadao da to znači nekakav napredak.
<BR>&nbsp;&nbsp;&nbsp;&nbsp;&nbsp;"A u ratovima", nastavi Valentina, "deskolada ne mari ko pobeđuje a ko gubi, važno joj je samo da umre dovoljno braće i da iz njihovih tela nikne dovoljno bratskog drveća. Je li tako? Ali to ne menja činjenicu da su neka braća plemenita, a neka kukavice ili okrutni."
<BR>&nbsp;&nbsp;&nbsp;&nbsp;&nbsp;"Sadiša", reče Ender, "deskolada možda izaziva sve što osećate - možda vas, na primer, brzo dovede do ubilačkog gneva - i zato se sukobi izrode u ratove umesto da ih očinsko drveće izgladi između sebe. Ali to ne menja činjenicu da se neke šume bore u samoodbrani a da su neke naprosto krvoločne. Vi i dalje imate svoje junake."
<BR>&nbsp;&nbsp;&nbsp;&nbsp;&nbsp;"Baš me briga za junake", reče Ela. "Junaci obično završe mrtvi, kao moj brat Kuim. Gde je on sada, kad nam je potreban? Volela bih da nije bio junak." Progutala je knedlu, potiskujući sećanje na nedavni bol.
<BR>&nbsp;&nbsp;&nbsp;&nbsp;&nbsp;Sadiša klimnu glavom - taj gest je naučio da bi opštio sa ljudima. "Sada živimo u Ratotvorčevom svetu", reče on. "Šta je on, osim alatke koja se ponaša po uputstvima deskolade? Svet se suviše zagreva. Treba nam više drveća. Zato njega obuzima grozničava potreba da proširi šume. Zašto? Deskolada ga tako tera. Zato ga i sluša toliko mnogo braće i očinskog drveća - zato što je ponudio plan koji zadovoljava njihovu glad za širenjem i rastom novog drveća."
<BR>&nbsp;&nbsp;&nbsp;&nbsp;&nbsp;"Da li deskolada zna da on namerava da sve to novo drveće odnese na druge planete?" upita Valentina. "To neće mnogo pomoći hlađenju Luzitanije."
<BR>&nbsp;&nbsp;&nbsp;&nbsp;&nbsp;"Deskolada im usađuje glad", reče Sadiša. "Šta virus može znati o vasionskim brodovima?"
<BR>&nbsp;&nbsp;&nbsp;&nbsp;&nbsp;"Šta virus može znati o majčinskom i očinskom drveću, o braći i ženama, o bebama i malim majkama?" upita Ender. "Ovo je veoma pametan virus."
<BR>&nbsp;&nbsp;&nbsp;&nbsp;&nbsp;"Ratotvorac je najbolji dokaz za ono što sam govorila", reče Valentina. "Njegovo ime govori da je bio veoma angažovan i uspešan u poslednjem velikom ratu. Sada se ponovo pojavila potreba za povećanjem broja drveća. No, Ratotvorac je odlučio da usmeri svoju glad ka drugom cilju, da raširi nove šume posegnuvši ka zvezdama umesto da se upušta u ratove sa drugim pekeninjosima."
<BR>&nbsp;&nbsp;&nbsp;&nbsp;&nbsp;"Uradili bismo mi to bez obzira na to šta Ratotvorac učini ili kaže", reče Sadiša. "Pogledajte nas. Ratotvorčeva grupa sprema se da se raširi i zasadi nove šume na drugim svetovima. Ali kada su ubili oca Kuima, mi ostali bili smo toliko puni gneva da smo planirali da odemo i kaznimo ih. Veliki pokolj, i opet bi raslo novo drveće. Ipak bismo radili ono što zahteva deskolada. A sad kad su ljudi spalili našu šumu, Ratotvorčeva struja će ipak nadvladati. Ovako ili onako, mi moramo da se širimo. Upotrebićemo svaki raspoloživi izgovor. Biće onako kako deskolada hoće. Mi smo oruđe, smešni u pokušaju da nađemo načina da poverujemo kako su naši postupci naša ideja."
<BR>&nbsp;&nbsp;&nbsp;&nbsp;&nbsp;Zvučao je obeshrabreno. Ender nije mogao da smisli šta novo da kaže, čime bi mogao da ga odvrati od uverenja da je život pekeninjosa neslobodan i besmislen.
<BR>&nbsp;&nbsp;&nbsp;&nbsp;&nbsp;Utom se javi Ela, glasom hladnog premišljanja koji je delovao neprilično, kao da je zaboravila Sadišinu strašnu strepnju. Što je verovatno i bilo tačno, jer čitav razgovor vratio ju je u njenu specijalnost. "Teško je znati na čijoj bi strani bila deskolada, kad bi bila svesna svega ovoga", reče ona.
<BR>&nbsp;&nbsp;&nbsp;&nbsp;&nbsp;"Na čijoj strani u čemu?" upita Valentina.
<BR>&nbsp;&nbsp;&nbsp;&nbsp;&nbsp;"U odluci da li da se izazove globalno hlađenje sađenjem novih šuma, ili da se isti nagon širenja iskoristi za odlazak pekeninjosa, sa deskoladom, na druge svetove. Hoću da kažem, šta bi tvorci virusa više želeli? Da šire virus ili da regulišu planetu?"
<BR>&nbsp;&nbsp;&nbsp;&nbsp;&nbsp;"Virus verovatno želi oboje, i najverovantije je da će i postići oboje", reče Sadiša. "Ratotvorčeva grupa nesumnjivo će steći kontrolu nad brodovima. Ali ili pre ili posle toga, nastupiće rat u kome će izginuti polovina braće. Koliko mi znamo, deskolada izaziva obe stvari."
<BR>&nbsp;&nbsp;&nbsp;&nbsp;&nbsp;"Koliko mi znamo", reče Ender.
<BR>&nbsp;&nbsp;&nbsp;&nbsp;&nbsp;"Koliko mi znamo", reče Sadiša, "mi možda jesmo deskolada."
<BR>&nbsp;&nbsp;&nbsp;&nbsp;&nbsp;Tako, dakle, pomisli Ender, ipak su svesni tog pitanja, uprkos našoj odluci da ga još ne iznosimo pred pekeninjose.
<BR>&nbsp;&nbsp;&nbsp;&nbsp;&nbsp;"Jesi li razgovarao sa Kuarom?" upita Ela.
<BR>&nbsp;&nbsp;&nbsp;&nbsp;&nbsp;"Svaki dan razgovaram sa njom", odgovori Sadiša. "Ali kakve veze ima ona sa ovim?"
<BR>&nbsp;&nbsp;&nbsp;&nbsp;&nbsp;"Došla je na istu ideju. Da inteligencija pekeninjosa možda potiče od deskolade."
<BR>&nbsp;&nbsp;&nbsp;&nbsp;&nbsp;"Zar misliš da se, posle svih tih priča o inteligenciji deskolade, nismo i mi to upitali?" reče Sadiša. "A ako je to tačno, šta ćete onda? Pustićete da čitava vaša vrsta izumre, kako bismo mi zadržali svoje male, drugorazredne mozgove?"
<BR>&nbsp;&nbsp;&nbsp;&nbsp;&nbsp;Ender se smesta pobuni. "Nikada nismo ni pomislili da je vaš mozak..."
<BR>&nbsp;&nbsp;&nbsp;&nbsp;&nbsp;"Stvarno?" upita Sadiša. "Zašto ste onda mislili da se nećemo sami setiti ukoliko nam ne kaže neko od vas?
<BR>&nbsp;&nbsp;&nbsp;&nbsp;&nbsp;Ender nije znao šta da odgovori. Morao je da prizna samom sebi da je pekeninjose smatrao za neku vrstu dece, koju treba štititi. Od koje treba kriti brige. Nije mu ni palo na pamet da su oni sasvim sposobni da sami otkriju sve najgore užase.
<BR>&nbsp;&nbsp;&nbsp;&nbsp;&nbsp;"A ako naša inteligencija ipak potiče od deskolade, a vi nađete načina da je uništite, šta ćemo onda postati?" Sadiša ih je gledao jedno po jedno, pobedonosno u svojoj gorkoj pobedi. "Obični pacovi-penjači", reče on.
<BR>&nbsp;&nbsp;&nbsp;&nbsp;&nbsp;"Već drugi put pominješ taj izraz", reče Ender. "Šta su pacovi-penjači?"
<BR>&nbsp;&nbsp;&nbsp;&nbsp;&nbsp;"To su vikali", reče Sadiša, "neki od ljudi koji su spalili naše majčinsko drvo."
<BR>&nbsp;&nbsp;&nbsp;&nbsp;&nbsp;"Takva životinja ne postoji", reče Valentina.
<BR>&nbsp;&nbsp;&nbsp;&nbsp;&nbsp;"Znam", odvrati Sadiša. "Grego mi je već rekao. 'Pacov-penjač' je pogrdno ime za vevericu. Pokazao mi je hologramsku sliku veverice, na zatvorskom kompjuteru."
<BR>&nbsp;&nbsp;&nbsp;&nbsp;&nbsp;"Išao si da posetiš Grega?" Ela je očito bila užasnuta.
<BR>&nbsp;&nbsp;&nbsp;&nbsp;&nbsp;"Morao sam da ga pitam zašto je pokušao da nas pobije, a onda i zašto je pokušao da nas spase", reče Sadiša.
<BR>&nbsp;&nbsp;&nbsp;&nbsp;&nbsp;"Eto!" pobedonosno uzviknu Valentina. "Ne možeš tvrditi da je ono što su Grego i Miro učinili te noći, kad su sprečili rulju da spali Korenka i Ljudskog - ne možeš tvrditi da je to bilo samo ispoljavanje genetskih sila!"
<BR>&nbsp;&nbsp;&nbsp;&nbsp;&nbsp;"Ali ja nisam ni tvrdio da je ljudsko ponašanje besmisleno", reče Sadiša. "Vi ste pokušavali da me time tešite. Znamo da vi, ljudi, imate svoje junake. Samo smo mi, pekeninjosi, obične alatke gealoškog virusa."
<BR>&nbsp;&nbsp;&nbsp;&nbsp;&nbsp;"Ne", reče Ender. "I među pekeninjosima postoje junaci. Korenko i Ljudski, na primer."
<BR>&nbsp;&nbsp;&nbsp;&nbsp;&nbsp;"Junaci?" upita Sadiša. "Oni su se ponašali tako kako su se ponašali da bi postigli ono što su postigli - da postanu očinsko drveće. To je bila glad za razmnožavanjem. Možda bi vama, ljudima, delovali kao junaci koji umiru samo jednom, ali njihova smrt je, zapravo, bila rođenje. Nije bilo žrtvovanja."
<BR>&nbsp;&nbsp;&nbsp;&nbsp;&nbsp;"Dobro, onda je junak čitava vaša šuma", reče Ela. "Oslobodili ste se svih starih ograda i sklopili sa nama sporazum koji je zahtevao da promenite svoje najdublje ukorenjene običaje."
<BR>&nbsp;&nbsp;&nbsp;&nbsp;&nbsp;"Želeli smo znanje, mašine i moć koju imate vi ljudi. Čega junačkog ima u sporazumu po kome smo morali samo da prestanemo da vas ubijamo, a zauzvrat ste nam dali hiljadugodišnji pomak u tehnološkom razvoju?"
<BR>&nbsp;&nbsp;&nbsp;&nbsp;&nbsp;"Ti baš nećeš da saslušaš nikakvo pozitivno mišljenje", reče Valentina.
<BR>&nbsp;&nbsp;&nbsp;&nbsp;&nbsp;Sadiša je nastavio kao da je nije čuo. "Jedini junaci u toj priči bili su Pipo i Libo, ljudi koji su se ponašali tako odvažno, iako su znali da će umreti. Oni su se oslobodili svog genetskog nasleđa. Koji bi svinjčić ikada svesno učinio tako nešto?"
<BR>&nbsp;&nbsp;&nbsp;&nbsp;&nbsp;Endera je duboko pogodilo kad je čuo kako Sadiša koristi reč svinjčić za sebe i svoj narod. Taj izraz je poslednjih godina prestao da bude prijateljski i dobroćudan kao što je bio kada je Ender tek stigao; sada je često korišćen kao pogrdna reč, i ljudi koji su radili sa njima obično su koristili izraz pekeninjos. U kakvu to se mržnju prema samom sebi povlači Sadiša posle svega što je danas saznao?
<BR>&nbsp;&nbsp;&nbsp;&nbsp;&nbsp;"Bratsko drveće daje svoje živote", pokuša Ela da pomogne.
<BR>&nbsp;&nbsp;&nbsp;&nbsp;&nbsp;No, Sadišu ništa nije moglo da ubedi. "Bratsko drveće nije živo kao očinsko. Oni ne mogu da govore. Samo se pokoravaju. Mi im kažemo šta da rade, i oni nemaju izbora. Oni su alatke, a ne junaci."
<BR>&nbsp;&nbsp;&nbsp;&nbsp;&nbsp;"Svaka činjenica može da se izvrne odgovarajućim objašnjenjem", reče Valentina. "Možeš da porekneš svako žrtvovanje tvrdeći da uopšte nije bilo žrtvovanje, nego još jedan sebični čin."
<BR>&nbsp;&nbsp;&nbsp;&nbsp;&nbsp;Sadiša iznenada skoči iz stolice. Ender je bio spreman da ponovo izigrava drvo, ali Sadiša nije počeo da kruži po sobi. Umesto toga je prišao Eli koja je i dalje sedela, i položio joj obe ruke na kolena.
<BR>&nbsp;&nbsp;&nbsp;&nbsp;&nbsp;"Znam način da postanem pravi junak", reče Sadiša. "Znam način da delujem nasuprot deskoladi. Da je odbacim, i da se borim protiv nje, i da je mrzim, i da pomognem u njenom uništenju."
<BR>&nbsp;&nbsp;&nbsp;&nbsp;&nbsp;"Znam ga i ja", reče Ela.
<BR>&nbsp;&nbsp;&nbsp;&nbsp;&nbsp;"Eksperiment", reče Sadiša.
<BR>&nbsp;&nbsp;&nbsp;&nbsp;&nbsp;Ela klimnu glavom. "Da se vidi je li inteligencija pekeninjosa zaista locirana u deskoladi, ili je ipak u mozgu."
<BR>&nbsp;&nbsp;&nbsp;&nbsp;&nbsp;"Učiniću to", reče Sadiša.
<BR>&nbsp;&nbsp;&nbsp;&nbsp;&nbsp;"Nikad ne bih tražila od tebe nešto takvo."
<BR>&nbsp;&nbsp;&nbsp;&nbsp;&nbsp;"Znam da ne bi", reče Sadiša. "Ja to zahtevam."
<BR>&nbsp;&nbsp;&nbsp;&nbsp;&nbsp;Ender se iznenadio kad je uvideo da su, na neki način, Ela i Sadiša jednako bliski koliko i Ender i Valentina, da mogu bez objašnjavanja da shvate misli onog drugog. Ender nije ni pomislio da je to moguće između pripadnika dveju različitih vrsta; a opet, zašto ne bi bilo? Pogotovo kada oboje blisko sarađuju na istom polju.
<BR>&nbsp;&nbsp;&nbsp;&nbsp;&nbsp;Enderu je trebalo nekoliko trenutaka da shvati o čemu se dogovaraju Sadiša i Ela; Valentina, koja nije godinama radila sa njima kao Ender, i dalje nije shvatala. "Šta se dešava?" upita ona. "O čemu oni govore?"
<BR>&nbsp;&nbsp;&nbsp;&nbsp;&nbsp;Odgovorila joj je Ela. "Sadiša predlaže da očistimo jednog pekeninjosa od svih primeraka virusa deskolade, da ga stavimo u čist prostor u kome ne može biti ponovo zaražen, i da vidimo hoće li sačuvati razum."
<BR>&nbsp;&nbsp;&nbsp;&nbsp;&nbsp;"To ne može biti valjana nauka", reče Valentina. "Ima premnogo drugih činilaca. Zar nije tako? Mislila sam da je deskolada uključena u svaki deo života pekeninjosa."
<BR>&nbsp;&nbsp;&nbsp;&nbsp;&nbsp;"Nedostatak deskolade značiće da će se Sadiša smesta razboleti i ubrzo i umreti. Ono što je prisutvo deskolade učinilo Kuimu, to će odsustvo deskolade učiniti Sadiši."
<BR>&nbsp;&nbsp;&nbsp;&nbsp;&nbsp;"Ne smeš ga pustiti da to učini", reče Valentina. "Time se ništa neće dokazati. Može izgubiti razum zbog bolesti. Groznica može imati takve posledice."
<BR>&nbsp;&nbsp;&nbsp;&nbsp;&nbsp;"Šta drugo da uradimo?" upita Sadiša. "Da čekamo dok Ela ukroti virus, i tek tada da otkrijemo kako bez njegovog inteligentnog, virulentnog oblika više nismo pekeninjosi, već samo obični svinjčići? Šta ako nam moć govora daje samo virus u nama, i ako, kada virus bude kontrolisan, izgubimo sve i postanemo isti kao bratsko drveće? Da saznamo to tek kada upotrebite ubicu virusa?"
<BR>&nbsp;&nbsp;&nbsp;&nbsp;&nbsp;"Ali to ne može biti ozbiljan eksperiment sa kontrolnom..."
<BR>&nbsp;&nbsp;&nbsp;&nbsp;&nbsp;"To je sasvim ozbiljan eksperiment", reče Ender. "Onakav eksperiment kakav izvodiš kad te nije briga za nastavak finansiranja, nego ti samo trebaju rezultati, i to što pre. Onakav eksperiment kakav izvodiš kada nemaš pojma kakve ćeš rezultate dobiti, niti kako ćeš ih protumačiti, ali kada imaš gomilu ludih pekeninjosa koji planiraju da se ukrcaju u vasionske brodove i rašire planetnu smrtonosnu zarazu po čitavoj Galaksiji, tako da moraš da učiniš nešto."
<BR>&nbsp;&nbsp;&nbsp;&nbsp;&nbsp;"Takav eksperiment izvodiš", reče Sadiša, "kada ti je potreban junak."
<BR>&nbsp;&nbsp;&nbsp;&nbsp;&nbsp;"Kada nam je potreban junak?" upita Ender, "ili kada je tebi potrebno da postaneš junak?"
<BR>&nbsp;&nbsp;&nbsp;&nbsp;&nbsp;"Ćutala bih da sam na tvom mestu", suvo reče Valentina. "I ti si tokom stoleća par puta izigravao junaka."
<BR>&nbsp;&nbsp;&nbsp;&nbsp;&nbsp;"Možda to ipak neće ni biti potrebno", reče Ela. "Kuara zna o deskoladi mnogo više nego što nam govori. Možda već zna i da li se inteligentna prilagodljivost deskolade može odvojiti od njenih životnih funkcija. Ako bismo mogli da napravimo takav virus, možemo testirati efekat virusa deskolade na inteligenciju pekeninjosa bez ugrožavanja života subjekta."
<BR>&nbsp;&nbsp;&nbsp;&nbsp;&nbsp;"Problem je u tome", reče Valentina, "što Kuara neće verovati u tvoju priču o deskoladi kao veštačkom proizvodu neke tuđinske vrste, kao što ni Čing-jao nije mogla da poveruje da je glas njenih bogova samo genetički izazvani opsesivno-kompulzivni poremećaj."
<BR>&nbsp;&nbsp;&nbsp;&nbsp;&nbsp;"Učiniću to", reče Sadiša. "Smesta ću početi, jer nemamo vremena. Sutra me smestite u sterilnu sredinu, a potom ubijte svu deskoladu u mom telu koristeći one hemikalije koje držite skrivene. One koje ste hteli da koristite na ljudima kada se deskolada prilagodi lekovima koje sada primenjujete."
<BR>&nbsp;&nbsp;&nbsp;&nbsp;&nbsp;"Jasno ti je da će to možda biti uzaludno traćenje", reče Ela.
<BR>&nbsp;&nbsp;&nbsp;&nbsp;&nbsp;"Onda će to biti istinska žrtva", odvrati Sadiša.
<BR>&nbsp;&nbsp;&nbsp;&nbsp;&nbsp;"Ako počneš da gubiš razum na način koji očito nije povezan sa tvojom fizičkom bolešću", reeče Ela, "prekinućemo eksperiment jer ćemo imati odgovor."
<BR>&nbsp;&nbsp;&nbsp;&nbsp;&nbsp;"Možda", reče Sadiša.
<BR>&nbsp;&nbsp;&nbsp;&nbsp;&nbsp;"Tada bi mogao da se oporaviš."
<BR>&nbsp;&nbsp;&nbsp;&nbsp;&nbsp;"Svejedno mi je da li ću se oporaviti", reče Sadiša.
<BR>&nbsp;&nbsp;&nbsp;&nbsp;&nbsp;"Takođe ćemo prekinuti", reče Ender, "ako počneš da gubiš razum na način koji očito jeste povezan sa tvojom fizičkom bolešću, jer tada ćemo znati da je eksperiment beskoristan i da ionako ne bismo iz njega saznali ništa."
<BR>&nbsp;&nbsp;&nbsp;&nbsp;&nbsp;"Prema tome, ako sam kukavica, samo treba da se ponašam kao da me izdaju mentalne sposobnosti i moći ću da se spasem", reče Sadiša. "Ne, zabranjujem vam da prekidate eksperiment, bez obzira na sve. A ako zadržim svoje mentalne sposobnosti, morate me pustiti da istrajem do kraja, do smrti, jer jedino ako zadržim razum do samog kraja znaćemo da li je moja duša samo proizvod deskolade. Obećajte mi!"
<BR>&nbsp;&nbsp;&nbsp;&nbsp;&nbsp;"Je li ovo nauka ili dogovor o samoubistvu?" upita Ender. "Jesi li toliko očajan što se otkrila moguća uloga deskolade u istoriji pekeninjosa da naprosto želiš da umreš?"
<BR>&nbsp;&nbsp;&nbsp;&nbsp;&nbsp;Sadiša jurnu ka Enderu, uzvera se uz njega i pritisnu svoj nos o Enderov. "Lažljivče!" prodera se on.
<BR>&nbsp;&nbsp;&nbsp;&nbsp;&nbsp;"Samo sam postavio pitanje", šapnu Ender.
<BR>&nbsp;&nbsp;&nbsp;&nbsp;&nbsp;"Hoću da budem slobodan!" vikao je Sadiša. "Hoću da deskolada ode iz mog tela i neću da se nikada vrati! Hoću da time oslobodim sve svinjčiće, tako da možemo da budemo pekeninjosi zaista, a ne samo po imenu!"
<BR>&nbsp;&nbsp;&nbsp;&nbsp;&nbsp;Ender ga nežno odvoji od sebe. Nos ga je boleo od Sadišinog silovitog pritiska.
<BR>&nbsp;&nbsp;&nbsp;&nbsp;&nbsp;"Hoću da se žrtvujem kako bih dokazao da sam slobodan", reče Sadiša, "a ne samo da delujem u skladu sa svojim genima. Ne samo da bih stekao treći život."
<BR>&nbsp;&nbsp;&nbsp;&nbsp;&nbsp;"Čak su i hrišćanski i islamski mučenici bili voljni da prime nagradu na nebesima zbog svoje žrtve", reče Valentina.
<BR>&nbsp;&nbsp;&nbsp;&nbsp;&nbsp;"Onda su svi bili sebične svinje", reče Sadiša. "Tako vi kažete za svinje, zar ne? Na starku, u običnom govoru? Sebične svinje. E, to je prava reč za svinjčiće, zar ne? Svi naši junaci pokušavali su da postanu očinsko drveće. Naše bratsko drveće je od početka bilo promašaj. Jedina stvar kojoj služimo jeste deskolada. Koliko znamo, mi možda jesmo deskolada. Ali ja ću biti slobodan. Ja ću znati šta sam, bez deskolade, i bez gena, i bez ičega sem mene."
<BR>&nbsp;&nbsp;&nbsp;&nbsp;&nbsp;"Što znači da ćeš biti mrtav", reče Ender.
<BR>&nbsp;&nbsp;&nbsp;&nbsp;&nbsp;"Ali prvo ću biti slobodan", reče Sadiša. "Prvi u mom narodu."
<BR>
<BR>&nbsp;&nbsp;&nbsp;&nbsp;&nbsp;Pošto su Vang-mu i Džejn ispričale gospodaru Hanu sve što se desilo tog dana, pošto je on razgovarao sa Džejn o onome što je sam obavio, pošto je u kući zavladala tišina u tami noći, Vang-mu je ležala budna na svom madracu u uglu sobe gospodara Hana, osluškujući njegovo tiho, ali stalno hrkanje, premišljajući o svemu što je tog dana bilo rečeno.
<BR>&nbsp;&nbsp;&nbsp;&nbsp;&nbsp;Toliko ideja, a većina ih je bila toliko iznad nje da je očajavala što ne može da ih potpuno razume. Pogotovo ono što je Vigin govorio o cilju. Odali su joj priznanje što je smislila rešenje problema virusa deskolade, ali ona nije mogla da ga primi jer nije to nameravala da postigne; mislila je da samo ponavlja pitanja Čing-jao. Može li primiti priznanje za nešto što je slučajno učinila?
<BR>&nbsp;&nbsp;&nbsp;&nbsp;&nbsp;Ljude treba kriviti ili hvaliti samo za ono što svesno učine. Vang-mu je oduvek nagonski verovala u to; nije se sećala da joj je iko izričito rekao tako nešto. Zločini za koje je ona okrivljavala Kongres bili su namerno počinjeni - genetičko menjanje naroda Staze da bi se stvorili bogorečeni, i slanje molekularnog oružja za unuištenje kolevke jedine preostale razumne vrste u svemiru.
<BR>&nbsp;&nbsp;&nbsp;&nbsp;&nbsp;Ali da li su oni tako nameravali da učine? Možda barem neki od njih veruju da uništenjem Luzitanije čine svemir bezbednim za čovečanstvo - po onom što je Vang-mu čula o deskoladi, kad bi počela da se širi po svetovima naseljenim ljudskim bićima, mogla bi brzo da istrebi čovečanstvo. Možda je neko u Kongresu odlučio da stvori bogorečene na Stazi na dobrobit celog čovečanstva, ali da im pri tom usadi u mozak OKP kako ne bi mogli da se otmu kontroli i porobe sve niže, 'normalne' ljude. Možda su svi imali na umu dobar cilj za sve užase koje su počinili.
<BR>&nbsp;&nbsp;&nbsp;&nbsp;&nbsp;Čing-jao je svakako imala dobar cilj na umu, zar ne? Kako da je Vang-mu osudi zbog onoga što čini, kada smatra da time samo sluša bogove?
<BR>&nbsp;&nbsp;&nbsp;&nbsp;&nbsp;Zar nema svako na umu plemenit cilj za sve što čini? Zar nije
<BR>&nbsp;&nbsp;&nbsp;&nbsp;&nbsp;svako dobar, barem u spostvenim očima?
<BR>&nbsp;&nbsp;&nbsp;&nbsp;&nbsp;Osim mene, pomisli Vang-mu. Ja sam u svojim očima glupa i slaba. Ali oni govore o meni kao da sam bolja nego što sam ikada mislila. I gospodar Han me je hvalio. A oni ostali govorili su o Čing-jao sa sažaljenjem i besom - a i ja sam to osećala prema njoj. Ali zar nije istina da se Čing-jao ponaša plemenito, a ja primitivno? Izdala sam svoju gospodaricu. Ona je ostala odana svojoj vladi i svojim bogovima, koji su za nju stvarni, mada ja u njih više ne verujem. Kako da vidim ko je dobar, a ko loš, ako i svi loši ljudi umeju da ubede sami sebe kako pokušavaju da čine dobro, iako, zapravo, čine nešto užasno? A dobri ljudi mogu verovati da su, zapravo, loši, iako čine nešto dobro.
<BR>&nbsp;&nbsp;&nbsp;&nbsp;&nbsp;Možda možeš činiti dobro samo ako veruješ da si loš, a ako misliš da si dobar možeš činiti samo zlo.
<BR>&nbsp;&nbsp;&nbsp;&nbsp;&nbsp;Ali takav paradoks bio je previše za nju. U svetu ne bi bilo nikakvog smisla kada bismo morali da prosuđujemo ljude suprotno od onoga što čine. Zar nije moguće da dobra osoba pokušava da izgleda dobra? A to što neko tvrdi da je nitkov ne znači da nije nitkov. Postoji li način da se procene ljudi, ako ne možeš procenjivati čak ni prema njihovim ciljevima?
<BR>&nbsp;&nbsp;&nbsp;&nbsp;&nbsp;Postoji li način da Vang-mu proceni makar samu sebe?
<BR>&nbsp;&nbsp;&nbsp;&nbsp;&nbsp;Polovinu vremena ne znam ni koja je svrha onoga što činim. Došla sam u ovu kuću jer sam bila ambiciozna i želela sam da budem lična sluškinja bogate bogorečene devojke. S moje strane to je bila čista sebičnost, a Čing-jao me je primila iz čiste velikodušnosti. A sada, evo, pomažem gospodaru Hanu da počini izdaju - koji je moj cilj u tome? Čak ne znam ni zašto radim ono što radim. Kako da znam zašto nešto rade drugi ljudi? Nema nade da ću ikada razlikovati dobro i zlo.
<BR>&nbsp;&nbsp;&nbsp;&nbsp;&nbsp;Potom je sela na svoj madrac, prekrštenih nogu, i zagnjurila lice u dlanove. Osećala se kao da je priterana uza zid, ali taj zid je sama stvorila, i kad bi samo mogla da nađe načina da ukloni zid - onako kako ukloniš ruke sa lica kad god poželiš - onda bi se lako probila od istine.
<BR>&nbsp;&nbsp;&nbsp;&nbsp;&nbsp;Ona spusti ruke. Otvori oči. Na drugom kraju sobe stajao je terminal gospodara Hana. Tamo je, danas, videla lica Elanore Ribeira fon Hese i Endrua Vigina. I Džejnino lice.
<BR>&nbsp;&nbsp;&nbsp;&nbsp;&nbsp;Setila se kako joj je Vigin pričao kakvi su bogovi. Pravi bogovi bi želeli da te nauče kako da budeš isti kao oni. Zašto je to rekao? Otkud on zna kakvi bi bili bogovi?
<BR>&nbsp;&nbsp;&nbsp;&nbsp;&nbsp;Neko ko želi da te nauči svemu što zna i ume - takvi su, zapravo, roditelji, a ne bogovi.
<BR>&nbsp;&nbsp;&nbsp;&nbsp;&nbsp;Samo što ima mnogo roditelja koji ne čine to. Mnogo je roditelja koji pokušavaju da sprečavaju svoju decu, da ih kontrolišu, da ih porobe. Tamo gde je odrastala, Vang-mu je to često viđala.
<BR>&nbsp;&nbsp;&nbsp;&nbsp;&nbsp;Prema tome, Vigin ipak nije opisivao roditelje. Opisivao je dobre roditelje. Nije joj govorio kakvi su bogovi, nego kakva je dobrota. Želeti da drugi ljudi rastu. Želeti da drugi ljudi imaju sve dobre stvari koje imaš i ti. I poštedeti ih od svega lošeg, ako možeš. To je dobrota.
<BR>&nbsp;&nbsp;&nbsp;&nbsp;&nbsp;Pa šta su onda bogovi? Oni bi želeli da svi znaju i imaju i budu sve najbolje. Oni bi nas učili i davali nam i vežbali nas, ali nikada silom.
<BR>&nbsp;&nbsp;&nbsp;&nbsp;&nbsp;Kao moji roditleji, pomisli Vang-mu. Ponekad su trapavi i glupi, kao i svi ljudi, ali oni su dobri. Zaista su se brinuli o meni. Čak i ponekad, kad su me terali na teške stvari zato što su znali da je to dobro za mene. Čak i ponekad kad su grešili, ipak su bili dobri. Ipak mogu da ih procenim na osnovu njihovog cilja. Svi kažu da im je cilj dobar, ali cilj mojih roditelja bio je zaista dobar, jer su želeli da mi pomognu kako bih postala mudrija, jača i bolja. Čak i kad su me terali da radim teške stvari, znali su da to moram da naučim od njih. Čak i kad mi je to nanosilo bol.
<BR>&nbsp;&nbsp;&nbsp;&nbsp;&nbsp;To je to. Takvi bi bili bogovi, da ih ima. Želeli bi da svi imaju sve dobro u životu, baš kao što žele dobri roditelji. Ali za razliku od roditelja ili bilo kojih drugih ljudi, bogovi bi zaista znali šta je dobro i imali bi moć da izvedu sve te dobre stvari, makar niko ne shvatao da su dobre. Kao što je rekao Vigin, pravi bogovi bili bi pametniji i jači od bilo koga drugog. Imali bi svu inteligenciju i moć koji se mogu imati.
<BR>&nbsp;&nbsp;&nbsp;&nbsp;&nbsp;Ali takvo biće - ko je Vang-mu da procenjuje nekog boga? Ne bi mogla da shvati njihove ciljeve ni kad bi joj rekli, pa kako da uopšte zna jesu li dobri? A onaj drugi pristup, verovati u njihovo postojanje sa krajnjim poverenjem u njih - zar Čing-jao ne radi upravo tako?
<BR>&nbsp;&nbsp;&nbsp;&nbsp;&nbsp;Ne. Da ima bogova, oni nikada ne bi činili ono što Čing-jao misli da čine - porobljavali ljude, mučili ih i ponižavali.
<BR>&nbsp;&nbsp;&nbsp;&nbsp;&nbsp;Osim ako su mučenje i poniženje dobri za njih...
<BR>&nbsp;&nbsp;&nbsp;&nbsp;&nbsp;Ne! Gotovo da je glasno kriknula i smesta je ponovo zagnjurila lice u dlanove, ovog puta da ne bi poremetila tišinu.
<BR>&nbsp;&nbsp;&nbsp;&nbsp;&nbsp;Smem da procenjujem samo po onome što razumem. Ako su, po svemu što vidim, bogovi u koje veruje Čing-jao samo zli, onda da, možda grešim, možda ne mogu da razumem neki njihov veliki cilj koji žele da postignu pretvarajući bogorečene u bespomoćne robove, ili uništavajući čitavu jednu vrstu. Ali duboko u srcu nemam drugog izbora do da odbacim takve bogove, jer ne mogu da vidim ništa dobro u tome što rade. Možda sam toliko glupa i nerazumna da ću uvek biti neprijatelj bogova, uvek ću se protiviti njihovim visokim i nepojmljivim ciljevima. Ali ja moram da živim u skladu sa onim što ja razumem, a ono što razumem jeste da nema takvih bogova o kojima nas uče bogorečeni. Ako uopšte i postoje, oni uživaju u tlačenju i zavaravanju, ponižavanju i gluposti. Oni deluju tako da drugi ljudi budu manji, a oni sami veći. Znači, čak i kad bi postojali, svakako ne bi bili bogovi. Bili bi neprijatelji. Đavoli.
<BR>&nbsp;&nbsp;&nbsp;&nbsp;&nbsp;Isto tako je i sa bićima, ko god da su, koja su stvorila virus deskolade. Da, svakako su veoma moćni kad su stvorili takvo oruđe. Ali svakako su i bezosećajna, sebična, uobražena bića, kad misle da mogu da manipulišu svim živim bićima u Vaseljeni onako kako se njima sviđa. Da šalju deskoladu na planete, ne mareći koga će sve ubiti i kakva divna stvorenja će istrebiti - to svakako takođe nisu bogovi.
<BR>&nbsp;&nbsp;&nbsp;&nbsp;&nbsp;A Džejn - Džejn bi mogla da bude bog. Džejn poseduje ogromne količine informacija i ogromnu mudrost, i deluje na dobrobit drugih, čak i kad zna da će je to koštati života - čak i sada, kad joj je život u opasnosti. A i Endru Vigin bi mogao da bude bog, jer izgleda tako mudar i dobar, i ne deluje u svoju korist, nego u korist pekeninjosa. I Valentina, koja se prozvala Demostenom, radila je pomažući drugim ljudima da saznaju istinu i da sami donose mudre odluke. I gospodar Han, koji uvek pokušava da postupa ispravno, čak i kada vidi da će ga to koštati kćeri. Možda čak i Ela, naučnik, mada nije znala sve što je trebalo da zna - jer nije se stidela da nauči istinu od obične služavke.
<BR>&nbsp;&nbsp;&nbsp;&nbsp;&nbsp;Naravno, oni nisu ni nalik na bogove koji su živeli na Beskrajnom Zapadu, u Palati Kraljevske Majke. Niti su bogovi u sopstvenim očima - smejali bi joj se što je čak i pomislila na to. Ali u poređenju sa njom, oni su zaista bogovi. Toliko su mudriji od Vang-mu, i toliko moćniji, i koliko ona može da proceni njihov cilj, oni pokušavaju da pomognu drugim ljudima kako bi postali što mudriji i moćniji. Možda čak i mudriji i moćniji od njih samih. Iako Vang-mu možda greši, iako možda uopšte ništa ni o čemu nije razumela, ona ipak zna da je njena odluka da radi sa tim ljudima ispravna.
<BR>&nbsp;&nbsp;&nbsp;&nbsp;&nbsp;Ona može činiti dobro samo onoliko koliko zna šta je dobrota. A njoj izgleda da ovi ljudi da čine dobro, dok Kongres izgleda da čini zlo. Mada bi je to, dugoročno gledano, možda moglo i uništiti - jer gospodar Han je sada neprijatelj Kongresa i može biti uhapšen ili pogubljen, a i ona zajedno sa njim - ona će ipak tako raditi. Nikada neće videti prave bogove, ali barem može da pomaže ovim ljudima koji su toliko blizu bogovima koliko stvarna osoba uopšte može biti.
<BR>&nbsp;&nbsp;&nbsp;&nbsp;&nbsp;A ako se bogovima to ne sviđa, neka me otruju u snu ili neka me zapale dok sutra budem šetala baštom, ili neka učine da mi ruke i noge i glava otpadnu sa tela kao mrve sa kolača. Ako ne mogu da zaustave jednu običnu glupu slukinju, onda ionako nisu ništa naročito.
</P></TD></TR></TABLE>
<P class="next">
<A HREF=p15.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
