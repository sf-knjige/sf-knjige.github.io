<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>2178-2181, M. G. 57-58
<P>&nbsp;&nbsp;&nbsp;&nbsp;&nbsp;Tebe bih ja
<BR>&nbsp;&nbsp;&nbsp;&nbsp;&nbsp;Voleo deset leta pre Potopa,
<BR>&nbsp;&nbsp;&nbsp;&nbsp;&nbsp;A ti bi rado odbijala mene
<BR>&nbsp;&nbsp;&nbsp;&nbsp;&nbsp;dok Izrailj verom ne preokrene;
<BR>&nbsp;&nbsp;&nbsp;&nbsp;&nbsp;Rastinje ljubavi moje bi cvalo
<BR>&nbsp;&nbsp;&nbsp;&nbsp;&nbsp;prostranije od carstava i sporije malo.
<BR>&nbsp;&nbsp;&nbsp;&nbsp;&nbsp;Endru Marvel (1621-1678), Svojoj čednoj ljubavnici
<BR>
<BR>&nbsp;&nbsp;&nbsp;&nbsp;&nbsp;Posle jedne marsovske godine provedene daleko od kuće, vratila sam se da bih doživela duboko razočaranje, prekid svog naukovanja, bes prema porodici Madžumdar i Bitrasovu ostavku. Tužba Madžumdarovih protiv Kompanije za kreiranje uma zaista se pretvorila u skandal, ali to nije bilo dovoljno da mog trećeg ujaka spase sramote. Kreatori Uma prebacili su krivicu na Zemaljski biro za kompjutersku bezbednost, rekavši da je on odgovoran za ugradnju nekih nepoznatih zaštitnih elemenata u nacrte neuronskih mreža. Tužba se razvlačila godinama i nije zadovoljila nikog, ali je podstakla novo zanimanje za mislioce stvorene na Marsu.
<BR>&nbsp;&nbsp;&nbsp;&nbsp;&nbsp;Tvorci marsovskih mislilaca - najbolji koje je Mars u to vreme mogao ponuditi - tvrdili su da mogu da deaktiviraju evoluone. Mars će biti siguran od Zemljinog 'prisluškivanja'. Alisa je uskoro bila očišćena i izbavljena, i meni je bilo drago. Zabrinutost je nestala. A nije trebalo.
<BR>&nbsp;&nbsp;&nbsp;&nbsp;&nbsp;Jedna od dobrih strana skandala bilo je to što više nismo slušali o Marsu kao o pretnji za bezbednost Zemlje. Zaista, pozamašan broj zemaljskih pritisaka na Mars je popustio. Ali skandal nije bio jedini razlog. Zemlja je neko vreme izgledala zadovoljna privremenim rešenjima.
<BR>&nbsp;&nbsp;&nbsp;&nbsp;&nbsp;Porodica Kejletet istupila je iz Saveta i pregovarala neposredno sa Zemljom. Mogli smo sami da izvučemo zaključke. Sten, zakonski vezan i prebačen u Džejninu PG, nije znao šta su Kejleteti uradili, niti kakvi su sporazumi postignuti - a ja nisam htela da pitam Čarlsa, koji je, izgleda, i dalje radio za porodicu Kejletet. Još sam bila postiđena zbog pisma u kome sam od njega tražila obaveštenja.
<BR>&nbsp;&nbsp;&nbsp;&nbsp;&nbsp;Otac mi je rekao da su se trojni dolari koji mirišu na Zemlju neprestano slivali u kasu Kejleteta, ali ne i Olimpljana. Finansiranje traženih KL mislilaca nikad nije odobreno.
<BR>&nbsp;&nbsp;&nbsp;&nbsp;&nbsp;Kejleteti su nastavili da odbijaju ponudu PG Madžumdar da se priključi projektu. Porodica Kejletet je otkrivala malo, osim kad su izjavili da Olimpljani rade na poboljšanim vezama; ništa naročito strateški. A propali su, izgubivši finansijsku podršku.
<BR>
<BR>&nbsp;&nbsp;&nbsp;&nbsp;&nbsp;Moja majka je poginula u nesreći prilikom pada pritiska u Džidi. Čak i sad, dok ovo pišem, zadrhtim; gubitak roditelja možda je u najvećoj meri konačna najava samotne odgovornosti. Za mene je gubitak majke, međutim, predstavljao čupanje zajedno s korenom, kidanje svih mojih veza.
<BR>&nbsp;&nbsp;&nbsp;&nbsp;&nbsp;Mog oca je tih i potajan bol izjedao poput unutarnjeg plamena. Nisam mogla ni da naslutim tog novog čoveka koji je sad obitavao u očevom telu. Mislila sam da ćemo se možda zbližiti, ali to se nije dogodilo.
<BR>&nbsp;&nbsp;&nbsp;&nbsp;&nbsp;Nije mi bilo lako da ga posećujem. On je u meni video majku. Moje posete, prvih nekoliko meseci, bile su odveć bolne da bi ih mogao podneti. Kao mnogi Marsovci, on je odbio terapiju protiv bola, a to smo učinili i Sten i ja. Naš bol je bio dužna pošta mrtvima.
<BR>&nbsp;&nbsp;&nbsp;&nbsp;&nbsp;Morala sam da napravim sopstvene planove, da pronađem svoj život, da ga ponovo izgradim u preostalom vremenu mladosti. Imala sam trinaest marsovskih godina, a mogla sam naći samo neki običan posao u porodici Madžumdar ili raditi sa ocem u Ili, što nisam htela.
<BR>&nbsp;&nbsp;&nbsp;&nbsp;&nbsp;Bilo je vreme da srodstvo potražim negde drugde.
<BR>
<BR>&nbsp;&nbsp;&nbsp;&nbsp;&nbsp;Rastinje ljubavi moje je cvalo i bujalo na marsovskom proleću.
<BR>&nbsp;&nbsp;&nbsp;&nbsp;&nbsp;Najbolja nalazišta fosila otkrivena su dok sam putovala do Zemlje i natrag. U Likeju i Kijaninim Brazdama, prostirući se široko na sever od starog zatrpanog vulkana Olimpske uzvisine, kanjoni vijugaju i probijaju se u dužini od hiljadu kilometara, nalik na otisak gnezda ogromnih i nemirnih crva. Tu je nekada cvao Materinski Ekos, preživljavajući desetine miliona godina dok je ostatak Marsa umirao.
<BR>&nbsp;&nbsp;&nbsp;&nbsp;&nbsp;Jedan od glavnih kopača bio je Kikvi Džordan-Erzul. On je imao pomoćnika po imenu Ilaja Rabinovič.
<BR>&nbsp;&nbsp;&nbsp;&nbsp;&nbsp;Ilaju sam upoznala na jednom PG Okupljanju u Rubikon Sitiju, podno Alba Patere. On tek što beše završio iskopavanje svoje dvanaeste Materinske ciste. Čula sam o njegovom radu.
<BR>&nbsp;&nbsp;&nbsp;&nbsp;&nbsp;Okupljanje je bilo tipično marsovska stvar. Održavana svake četvrti u drugoj stanici, u svim oblastima, Okupljanja su se sastojala od udvaranja, plesanja, predavanja i prezentacija, i PG poslova u prazničnoj atmosferi. PG su mogle da razmenjuju nezvanične stavove o poslovima Trojne federacije, da pregovaraju i sklapaju poslove bez pritiska, i tragaju za novim članovima porodica.
<BR>&nbsp;&nbsp;&nbsp;&nbsp;&nbsp;Ilaja je podneo živopisan izveštaj o svojim nalazištima fosila u Kijaninim Brazdama. Sećanje na moju posetu lokacijama nedaleko od TrQs Haut MQdoc-a, sa Čarlsom, nagnalo me je da se upustim u razgovor s Ilajom posle njegovog izlaganja.
<BR>&nbsp;&nbsp;&nbsp;&nbsp;&nbsp;Bio je onizak - za centimetar niži od mene - predivno građen, tamnih i živahnih očiju i hitrog, okrepljujućeg osmeha. Po spoljašnjosti me je podsetio na Šona Dikinsona, ali je njegova ličnost bila sasvim drugačija. Voleo je da igra i voleo je da javno i nasamo priča o drevnom Marsu. Za vreme jednog zatišja tokom iscrpljujućeg niza grupnih plesova, on je sedeo sa mnom u čajnom salonu pod projektovanim noćnim nebom i zaljubljeno opisivao Materinski Ekos do pojedinosti, sipajući sasvim lične opise drevnih predela u moje blagonaklono uho, kao da je živeo u to doba.
<BR>&nbsp;&nbsp;&nbsp;&nbsp;&nbsp;"Kopati znači oženiti se Marsom", reče on, očekujući ili bezizrazan pogled ili premeštanje u drugi kraj salona. Umesto toga, ja ga zamolih da mi još priča.
<BR>&nbsp;&nbsp;&nbsp;&nbsp;&nbsp;Posle igranke, proveli smo nekoliko sati šetajući sami oko izvorskog rezervoara. Bez mnogo upozorenja, izuzev laganog približavanja i upozoravajućeg osmeha, on me poljubi i reče da je osetio iracionalnu privlačnost. I ranije sam čula slične reči, ali je ta tehnika, dolazeći od Ilaje, izgledala sasvim nova.
<BR>&nbsp;&nbsp;&nbsp;&nbsp;&nbsp;"Oh", rekoh, ne obavezujući se, ali uz osmeh ohrabrenja.
<BR>&nbsp;&nbsp;&nbsp;&nbsp;&nbsp;"Veoma dugo te poznajem", reče on. Onda se trže i pogleda me iskosa. "Da li to zvuči glupo?"
<BR>&nbsp;&nbsp;&nbsp;&nbsp;&nbsp;"Možda smo jednom bili Marsovci", ovlaš natuknuh. Oduvek me je zanimao sam početak udvaranja; čudnovato odsutna i opuštena, pitala sam se dokle može otići obredna igra. Ja sam dala nagoveštaje; bila sam prijemčiva, a sad je sve stajalo do njega. "Možda smo se poznavali pre milijardu godina."
<BR>&nbsp;&nbsp;&nbsp;&nbsp;&nbsp;On se nasmejao, uzmakao i protegnuo, pa smo potom slušali blag i jasan zvuk vode koja pada i teče. Arbajteri nisu obraćali pažnju na nas, kotrljajući se duž svojih rampi, proveravajući protok i čistoću. Ilaja je izgledao opušten isto koliko i ja, beskrajno samouveren, ali bez nadmenosti.
<BR>&nbsp;&nbsp;&nbsp;&nbsp;&nbsp;"Ti si išla na Zemlju pre par godina, zar ne?"
<BR>&nbsp;&nbsp;&nbsp;&nbsp;&nbsp;"Pre nešto više od godinu dana", rekoh.
<BR>&nbsp;&nbsp;&nbsp;&nbsp;&nbsp;"Mislio sam, zemaljskih godina."
<BR>&nbsp;&nbsp;&nbsp;&nbsp;&nbsp;On se bavio fosilima; izražavao se u zemaljskim umesto u marsovskim godinama. S gorčinom sam pomislila da se istorija možda ponavlja. "Da."
<BR>&nbsp;&nbsp;&nbsp;&nbsp;&nbsp;"Kako je bilo?"
<BR>&nbsp;&nbsp;&nbsp;&nbsp;&nbsp;"Žestoko", rekoh.
<BR>&nbsp;&nbsp;&nbsp;&nbsp;&nbsp;"Voleo bih da se bavim iskopavanjem na Zemlji. Oni još nalaze značajne fosile u Kini i Australiji."
<BR>&nbsp;&nbsp;&nbsp;&nbsp;&nbsp;"Mislim da se neko vreme neću vraćati tamo", rekoh.
<BR>&nbsp;&nbsp;&nbsp;&nbsp;&nbsp;"Nisi baš uživala, zar ne?"
<BR>&nbsp;&nbsp;&nbsp;&nbsp;&nbsp;"Bilo je divnih trenutaka", odgovorih.
<BR>&nbsp;&nbsp;&nbsp;&nbsp;&nbsp;"Razočarana u ljubavi?" upita on. Nasmejala sam se. Njegov osmeh utrnu; kao ni većina muškaraca, on nije voleo da mu se podsmevaju.
<BR>&nbsp;&nbsp;&nbsp;&nbsp;&nbsp;"Izvini", rekoh. "Razočarana politikom."
<BR>&nbsp;&nbsp;&nbsp;&nbsp;&nbsp;Osmeh mu se povrati. "Devojčica u šumi?"
<BR>&nbsp;&nbsp;&nbsp;&nbsp;&nbsp;"Embrion u divljoj džungli", odgovorih žalostivo.
<BR>&nbsp;&nbsp;&nbsp;&nbsp;&nbsp;Sutradan, trećeg dana Okupljanja, ponovo smo se sreli, privučeni slatkom polusvesnom namerom. Kupio mi je ručak, pa smo jeli, šetajući kroz staklene tunele na površini, gledajući niz dolinu Rubikon. On me je blago ispitivao, postavljajući nova pitanja.
<BR>&nbsp;&nbsp;&nbsp;&nbsp;&nbsp;Prvi put sam, s upornim bolom koji me je držao na ivici suza - suza davnašnjeg bola i olakšanja što najzad govorim - podrobno ispričala nekom šta lično osećam prema Zemlji i šta se tamo dogodilo. Ispričala o tome kako sam se osećala izneverena, glupa i nemoćna, o Zemljinoj nadmoćnoj kulturi.
<BR>&nbsp;&nbsp;&nbsp;&nbsp;&nbsp;Završili smo ručak i povukli se u izdvojen prostor, bez reči, bez predloga; Ilaja me je vodio. Ja sam još malo pričala, onda se naslonila na njega, a on mi je obavio ruku oko ramena.
<BR>&nbsp;&nbsp;&nbsp;&nbsp;&nbsp;"Prilično traljavo su postupali s tobom", reče. "Ti zaslužuješ bolje."
<BR>&nbsp;&nbsp;&nbsp;&nbsp;&nbsp;Razume se, to je bilo ono što sam htela da čujem; ali on je to najiskrenije mislio. A procenivši na šta sam spremna i na šta nisam spremna, nije suviše navaljivao.
<BR>&nbsp;&nbsp;&nbsp;&nbsp;&nbsp;Ja sam unapred iznajmila smeštaj u Rubikon Sitiju za sve vreme Okupljanja. On predloži da posle toga odsednem kod njegove porodice, PG Erzul, u Stanici Olimp. Nisam imala vremena - htela sam da odem ranije i vratim se u Džidu da bih radila na izveštaju o projektima Madžumdara. Ali obećah da ćemo se uskoro sastati.
<BR>&nbsp;&nbsp;&nbsp;&nbsp;&nbsp;Nisam nameravala da dopustim da ova veza propadne. Moja osećanja prema Ilaji započela su jednostavno i neposredno. On je bio najslađi, najpronicljiviji i najotvoreniji muškarac koga sam ikad upoznala. Htela sam da nastavim da razgovaram s njim satima, danima, mesecima, i mnogo duže. Voditi ljubav činilo se kao prirodan produžetak razgovora o svemu i svačemu; da ležimo zajedno nagi, zagrejani ljubavnim naporom, nehajno izukrštanih ruku i nogu, da se smejuljimo šalama i zgražamo nad stanjem PG i Saveta koji se ponizno klanjaju pred Zemljom...
<BR>&nbsp;&nbsp;&nbsp;&nbsp;&nbsp;Kad sam bivala s njim, osećala sam neobično spokojstvo i ispunjenost. To je bio neko ko mi može pomoći da se priberem. To je bio partner.
<BR>
<BR>&nbsp;&nbsp;&nbsp;&nbsp;&nbsp;Stanica Olimp porodice Erzul izazivala je osećanje sasvim drugačije od Ile, ili od ma koje druge stanice koju sam posetila na Marsu. PG Erzul osnovana je 2130. kao zajednički poduhvat siromašnih hispanoameričkih, hispaniolskih i azijskih porodica na Zemlji. Pokušavajući da finansiraju putovanje do Marsa, oni su konačno privukli i Polinežane i Filipince. Kad su stigli na Mars, stanovali su u već izgrađenoj zemunici u zapadnoj senci Olimpskog kratera. U roku od pet marsovskih godina, uspostavili su veze sa sedam drugih PG, uključujući i Ruse Rabinoviče. Erzulovi su brzo napredovali.
<BR>&nbsp;&nbsp;&nbsp;&nbsp;&nbsp;Kao mala, napredna PG rudara i zemljišnih inženjera, poštovana i nesvrstana, Erzulovi su na Marsu zadržali sve svoje razlike. I sada su, s devedeset rudnika u četiri oblasti, bili mali, ali uspešni i cenjeni, poznati po čestitosti i prijateljskom poslovanju.
<BR>&nbsp;&nbsp;&nbsp;&nbsp;&nbsp;Kad sam stigla u Stanicu Olimp, smestila sam se u gostinsku sobu - Ilaja mi je dao toliko slobode, izlaz u slučaju da se ne budem slagala s njegovom porodicom - i obišla PG muzej, dosadnu zbirku stare opreme za bušenje i kopanje, oživljenu velikim muralima polinezijskih i hispaniolskih mitova. Ostavio me je pred portretom Pele, Male majke vulkana, strastvene i namćoraste žene nesumnjive lepote, a vratio se nekoliko minuta kasnije. S njim je bila jedna moćna žena, viša od Ilaje i dvaput šira.
<BR>&nbsp;&nbsp;&nbsp;&nbsp;&nbsp;"Kaseja, hteo bih da upoznaš našeg zastupnika, Ti Sandru."
<BR>&nbsp;&nbsp;&nbsp;&nbsp;&nbsp;Ti Sandra me odmeri, namrštivši se malo i isturivši donju usnu. Zadivljujuće velika žena, dva metra visoka i krupnih kostiju, s ogromnim osmehom, duboko usađenim toplim očima i mekim altom, Ti Sandra se držala gospodstveno. S veoma tamnom, gustom, crnom kosom spletenom oko glave, postojano prijateljskim licem snažnih i odlučnih crta, ona je mogla biti ratnička kraljica u nekoj izmišljenoj simulaciji... Ali njeno jednostavno ophođenje, devojački ponos zbog svetle odeće, rasterivali su svaku pretnju koju je možda ulivalo njeno fizičko prisustvo. "Jesi li ti bankar?" upita ona.
<BR>&nbsp;&nbsp;&nbsp;&nbsp;&nbsp;Nasmejala sam se. "Nisam", odgovorih.
<BR>&nbsp;&nbsp;&nbsp;&nbsp;&nbsp;"Dobro. Mislim da se Ilaja ne bi slagao s bankarkom. Stalno bi tražio novac za istraživanje." Ona se blistavo nasmeja, gotovo zatvorivši duboke tople oči, pa izvuče buket cveća iz torbe koju je nosio Ilaja. Raširila je krupne, snažne ruke i rekla: "Ti si uvek dobrodošla. Imaš tako lepo ime, a Ilaja dobro procenjuje. On mi je kao sin, osim što se ne razlikujemo mnogo po godinama - pet godina, znaš!"
<BR>
<BR>&nbsp;&nbsp;&nbsp;&nbsp;&nbsp;Te večeri smo u zastupničinim odajama obilno večerali u prisustvu još dvadeset članova porodice, a ja sam upoznala Ti Sandrinog muža, Pola Kroslija, tihog, zamišljenog muškarca deset godina starijeg od Ti Sandre. Pol je bio viši od Ilaje. Ti Sandra je muža nadmašivala samo po veličini. Njih dvoje flertovali su kao mladenci.
<BR>&nbsp;&nbsp;&nbsp;&nbsp;&nbsp;Očarala me je živahna neobaveznost ovog skupa. Čavrljali su na španskom, francuskom, kreolskom, ruskom, indonežanskom, havajskom i, mene radi, engleskom. Njihova radoznalost u vezi sa mnom bila je bezgranična.
<BR>&nbsp;&nbsp;&nbsp;&nbsp;&nbsp;"Zašto ne govoriš hindi?" upita Kikvi Džordan-Erzul.
<BR>&nbsp;&nbsp;&nbsp;&nbsp;&nbsp;"Nikad ga nisam naučila", rekoh. "Moja porodica govori engleski..."
<BR>&nbsp;&nbsp;&nbsp;&nbsp;&nbsp;"Svi?"
<BR>&nbsp;&nbsp;&nbsp;&nbsp;&nbsp;"Neki stariji članovi govore druge jezike. Majka i otac su govorili samo engleski kad sam bila mala."
<BR>&nbsp;&nbsp;&nbsp;&nbsp;&nbsp;"Engleski je ružan jezik. Treba da govoriš kreolski. Čista muzika."
<BR>&nbsp;&nbsp;&nbsp;&nbsp;&nbsp;"Nije naročito dobar za nauku", reče Ilaja. "Ruski je najbolji za nauku."
<BR>&nbsp;&nbsp;&nbsp;&nbsp;&nbsp;Kikvi frknu. Drugi 'kopač', Oleg Šovinski, reče da misli kako je nemački možda najbolji za nauku.
<BR>&nbsp;&nbsp;&nbsp;&nbsp;&nbsp;"Nemački!" ponovo frknu Kikvi. "Dobar za metafiziku. Nije najbolji za nauku."
<BR>&nbsp;&nbsp;&nbsp;&nbsp;&nbsp;"Kakav čaj pravite u Ili?" upita Kikvijeva žena Tereza.
<BR>&nbsp;&nbsp;&nbsp;&nbsp;&nbsp;Ti Sandra je bila veoma voljena među Erzulovima. Mladi i stari posmatrali su je kao matrijarhu, iako nije imala ni dvadeset marsovskih godina. Posle večere, ona je oko stola pronela ogromnu činiju s voćem, nudeći svakom zaslatku, zatim stala pred okupljene. "U redu sad, svi spustite pivo i slušajte."
<BR>&nbsp;&nbsp;&nbsp;&nbsp;&nbsp;"Zakonita veza! Zakonita veza!" pevušilo je nekoliko njih.
<BR>&nbsp;&nbsp;&nbsp;&nbsp;&nbsp;"Ćutite tamo. Nevaspitani ste. Zadovoljstvo mi je da vam predstavim Ilajinu prijateljicu. Razgovarali ste s njom, zadivili je svojim veštinama, a ona je zadivila mene, i s velikim zadovoljstvom mogu da kažem da će se ona udati za našeg malog kopača beskorisnih stvari."
<BR>&nbsp;&nbsp;&nbsp;&nbsp;&nbsp;Ilajino lice pocrvenelo je od stida.
<BR>&nbsp;&nbsp;&nbsp;&nbsp;&nbsp;Ti Sandra podiže ruke usred neobuzdanog klicanja. "Ona je iz porodice Madžumdar, ali nije bankar, zato budite dobri prema njoj i nemojte tražiti još zajmova."
<BR>&nbsp;&nbsp;&nbsp;&nbsp;&nbsp;Opet klicanje.
<BR>&nbsp;&nbsp;&nbsp;&nbsp;&nbsp;"Zove se Kaseja. Ustani, Kesi." Ustala sam i na mene je došao red da porumenim. Od klicanja samo što se nisu srušili zidovi.
<BR>&nbsp;&nbsp;&nbsp;&nbsp;&nbsp;Kikvi ispi čašu u naše zdravlje i upita da li me zanimaju fosili.
<BR>&nbsp;&nbsp;&nbsp;&nbsp;&nbsp;"Strašno ih volim", rekoh, a to je bilo istina; volela sam ih zbog toga što su vezani za Ilaju.
<BR>&nbsp;&nbsp;&nbsp;&nbsp;&nbsp;"To je dobro, jer Ilaja je jedini čovek za koga znam da pada u potištenost ako nedelju dana nije kopao", reče Kikvi. "Takve pomoćnike volim."
<BR>&nbsp;&nbsp;&nbsp;&nbsp;&nbsp;"Ona nije odlučila kakav će dogovor sklopiti, ali mi ćemo biti zadovoljni ovako ili onako", reče Ti Sandra.
<BR>&nbsp;&nbsp;&nbsp;&nbsp;&nbsp;"U stvari, rešili smo", reče Ilaja.
<BR>&nbsp;&nbsp;&nbsp;&nbsp;&nbsp;"Šta?" upitaše svi kao jedan.
<BR>&nbsp;&nbsp;&nbsp;&nbsp;&nbsp;"Ponudio sam da se prebacim u Madžumdare", odgovori Ilaja.
<BR>&nbsp;&nbsp;&nbsp;&nbsp;&nbsp;"Vrlo dobro", reče Ti Sandra, ali ju je izraz lica odavao.
<BR>&nbsp;&nbsp;&nbsp;&nbsp;&nbsp;"Ali Kaseja mi kaže da je spremna za promenu. Prebaciće se u Erzule."
<BR>&nbsp;&nbsp;&nbsp;&nbsp;&nbsp;"Ako me primate", dodadoh.
<BR>&nbsp;&nbsp;&nbsp;&nbsp;&nbsp;Opet klicanje. Ti Sandra me ponovo zagrli. Njen zagrljaj bio je takav kao da se oko mene obavijaju ruke velikog, mekog drveta gvozdene srži. "Još jedna kćerka", reče ona. "To je divno!"
<BR>&nbsp;&nbsp;&nbsp;&nbsp;&nbsp;Svi su se okupili oko Ilaje i mene, čestitajući. Tetke, ujaci, prijatelji, davali su savete i pričali zgode o Ilaji. Ilajino lice postajalo je sve crvenije kako su se priče nagomilavale. "Molim vas!" pobuni se on. "Još nismo potpisali nikakve papire... Nemojte da je preplašite!"
<BR>&nbsp;&nbsp;&nbsp;&nbsp;&nbsp;Posle dezerta, čučnuli smo u krug oko velikog rotirajućeg stola i probali mnoštvo pića i likera. Oni su pili više nego svi drugi Marsovci koje sam upoznala, ali su uvek zadržavali dostojanstvo i razum.
<BR>&nbsp;&nbsp;&nbsp;&nbsp;&nbsp;Potkraj večeri, Ti Sandra me povede u stranu, rekavši da hoće da mi pokaže svoju izvanrednu tropsku baštu. Bašta je bila divna, ali ona se nije mnogo zadržavala oko obilaska.
<BR>&nbsp;&nbsp;&nbsp;&nbsp;&nbsp;"Ne znam mnogo o tebi, Kaseja. Ono što sam čula đavolski me je zadivilo. Možda ne izgledamo tako, ali mi smo jedna preduzimljiva mala porodica, znaš?"
<BR>&nbsp;&nbsp;&nbsp;&nbsp;&nbsp;"Ilaja mi je ponešto nagovestio."
<BR>&nbsp;&nbsp;&nbsp;&nbsp;&nbsp;"Neki od nas su proučavali Povelju i razmišljali o svemu. Ti si imala mnogo iskustva u politici..."
<BR>&nbsp;&nbsp;&nbsp;&nbsp;&nbsp;"Ne baš toliko. Vladavina i upravljanje... sa stanovišta jedne PG."
<BR>&nbsp;&nbsp;&nbsp;&nbsp;&nbsp;"Da, ali bila si na Zemlji. Imamo jedinstvenu priliku u ovoj PG. Niko nas ne mrzi. Svuda idemo, svakog upoznajemo, prijateljski smo nastrojeni... Mnogo poverenja. Mislimo da imamo nešto što možemo ponuditi Marsu."
<BR>&nbsp;&nbsp;&nbsp;&nbsp;&nbsp;"Sigurna sam da imate", rekoh.
<BR>&nbsp;&nbsp;&nbsp;&nbsp;&nbsp;"Hoćemo li kasnije još razgovarati?" Oči su joj žmirkale, ali je lice bilo strogo, s izrazom koji ću tokom predstojećih meseci dobro upoznati. Ti Sandra je imala veće planove - i više dara - nego što sam tada mogla i da zamislim.
<BR>
<BR>&nbsp;&nbsp;&nbsp;&nbsp;&nbsp;Ilaja i ja smo medeni mesec proveli u Kijaninim Brazdama, nekoliko stotina kilometara istočno od Likejevih Brazda. Kao prevoz smo upotrebili prenosnu laboratoriju profesora Džordan-Erzula, deset metara dugačak cilindar koji se kretao pomoću sedam orgomnih točkova od opružnog čelika. Unutrašnjost je bila skučena i prašnjava, sa dva ležaja na rasklapanje, jednostavnom nanokuhinjom koja je proizvodila testastu recikliranu hranu, kupatilom na sunđer. Vazduh je mirisao na vrelinu i pesak, pa smo čitavo vreme kijali. Nikad u životu nisam bila srećnija i opuštenija.
<BR>&nbsp;&nbsp;&nbsp;&nbsp;&nbsp;Nismo se upravljali ni prema kakvom rasporedu. Provodila sam na desetine sati u odelu pod pritiskom, prateći svog muža preko grebena lave do dubokih klisura u kojima su se mogle naći materinske ciste.
<BR>&nbsp;&nbsp;&nbsp;&nbsp;&nbsp;Raznolikost nikad nije sasvim razdvojila život na Marsu; kogenotipski bauplani, stvorenja koja imaju različite oblike, ali zajedničkog pretka, bili su pravilo. Na Zemlji su takve pojave bile ograničene na razne stupnjeve razvitka pojedinih životinja - od gusenice do leptira, na primer. Na Marsu, jedan rasplodni organizam je, zavisno od okolnosti, mogao da proizvede potomstvo veoma raznolikih oblika i svrha. Oni oblici koji ne bi preživeli, nisu se vraćali da se 'prijave' rasplodnim organizmima i nisu ponovo stvarani u narednom ciklusu razmnožavanja. Novi oblici mogli su biti stvoreni iz morfološke svaštare, prema pravilima o kojima smo mogli samo da nagađamo. Rasplodni organizmi i sami bi se zatvarali i umirali posle nekoliko hiljada godina, polažući jaja ili ciste - od kojih su se neke okamenile.
<BR>&nbsp;&nbsp;&nbsp;&nbsp;&nbsp;Majke su predstavljale najveću pobedu ove strategije. Jedna jedina materinska cista, obdarena pravim uslovima, mogla je 'procvetati' i proizvesti preko deset hiljada raznih vrsta potomaka, biljnih i životinjskih oblika zajedno, stvorenih da se uzajamno potpomažu kao ekos. Oni bi se rasprostrli preko miliona hektara, opstajući hiljadama godina pre nego što iscrpu svoje brižljivo raspoređene izvore. Ekos bi se zatim skupio, svenuo i umro; nove ciste bi bile položene, i čekanje bi opet počelo.
<BR>&nbsp;&nbsp;&nbsp;&nbsp;&nbsp;Tokom vekova, marsovska proleća velikih poplava i gušće atmosfere nastale od isparavanja ugljen-dioksida, dolazila su u sve većim razmacima, i najzad sasvim prestala, a ciste više nisu cvetale. Mars je konačno umro.
<BR>&nbsp;&nbsp;&nbsp;&nbsp;&nbsp;Fosilne materinske ciste najčešće su bile zatrpane nekoliko metara ispod rubova klisure, a odroni su ih otkrivali. Po pravilu, ostaci majčinih sinova i kćeri - tananih, sunđerastih, krečnjačkih kostiju i školjki, čak i membrana potamnelih od izlaganja ultraljubičastom zračenju pre no što će biti zatrpane - ležali su u čvrstim slojevima oko cista, nagoveštavajući njihov položaj tamnijim mrljama u zemljištu.
<BR>&nbsp;&nbsp;&nbsp;&nbsp;&nbsp;Mesecima pre nego što smo se sreli, Ilaja i Kikvi otkrili su da poslednje cvetanje materinskog ekosa nije nastupilo pre pet stotina miliona zemaljskih godina, već pre jedva četvrt milijarde. Zagonetka je, međutim, ostala: nijedan organski molekul nije mogao sačuvati sposobnost razmnožavanja tokom desetina hiljada godina za vreme kojih je cista ležala zakopana između dva cvetanja.
<BR>&nbsp;&nbsp;&nbsp;&nbsp;&nbsp;Parkirali smo laboratoriju na kraju uske trake srazmerno blagog terena. Nekoliko desetina metara daleko od mesta gde smo stali, prostirale su se stotine i hiljade lavirintskih raselina i jaraka: brazde. Pedeset metara dalje, u jednom naročito izdašnom plitkom jarku, stajala je šupa za prikupljanje uzoraka, od talasastih metalnih ploča i pokrivena plastičnom nepropusnom ceradom.
<BR>&nbsp;&nbsp;&nbsp;&nbsp;&nbsp;Nekoliko sati pošto smo stigli, Ilaja me je predstavio napukloj cisti u šupi. "Kaseja, upoznaj se s majkom", reče on. "Majko, ovo je Kaseja. Majka se danas ne oseća dobro." Dva metra široka, ona je ležala u čeličnoj kolevci u zgradi bez pritiska. Dozvolio mi je da rukom u rukavici pređem preko njene tamne kamenite površine. Kad ju je on obasjao svetiljkom da rastera tminu, ja zavukoh ruku unutra i pod prstima u rukavici osetih izuvijane, blistave naslage silikata, utisnute uporedne linije cinkovitih posmrtnih ostataka.
<BR>&nbsp;&nbsp;&nbsp;&nbsp;&nbsp;"Ove su bile poslednje", reče on. "Omega."
<BR>&nbsp;&nbsp;&nbsp;&nbsp;&nbsp;Niko nije znao kako ciste cvetaju. Niko nije znao smisao ovog čisto neorganskog sklopa. Opšte prihvaćena teorija bila je da su ciste nekad sadržavale meke organe za razmnožavanje, ali nikakvi ostaci tih organa nisu otkriveni.
<BR>&nbsp;&nbsp;&nbsp;&nbsp;&nbsp;Pomno sam razgledala unutrašnjost ciste, uzalud se nadajući da ću ugledati nekakav trag koji je možda promakao naučnicima. "Našli ste potomke oko otvorenih cista - i samih majki - ali nikakve očite veze među njima."
<BR>&nbsp;&nbsp;&nbsp;&nbsp;&nbsp;"Sve što smo pronašli jesu pozni Omega mladunci", reče Ilaja. "Umrli su pre nego što je njihov ekos dostigao zrelost. Ostaci su bili dovoljno ubedljivi."
<BR>&nbsp;&nbsp;&nbsp;&nbsp;&nbsp;Na trenutak sam slušala zvuk sopstvenog disanja, tihi šum prečistača vazduha. "Jesi li ikad iskopavao u mostu akvadukta?"
<BR>&nbsp;&nbsp;&nbsp;&nbsp;&nbsp;"Kad sam bio student", odgovori Ilaja. "Divni su."
<BR>&nbsp;&nbsp;&nbsp;&nbsp;&nbsp;Izišli smo iz šupe i zastali pod prilično čistim nebom. Gotovo sam se privikla na to da boravim Gore. Površina mog sveta postajala mi je poznata; koliko god bila neprijateljska, ona me je duboko dirala svojom prošlošću i sadašnjošću. Gledala sam je Ilajinim očima, a Ilaja o Marsu nije sudio ni po kakvim drugim merilima izuzev po svojim sopstvenim.
<BR>&nbsp;&nbsp;&nbsp;&nbsp;&nbsp;"Koji bi deo Zemlje želeo da posetiš?" upitah.
<BR>&nbsp;&nbsp;&nbsp;&nbsp;&nbsp;"Pustinje", odgovori on.
<BR>&nbsp;&nbsp;&nbsp;&nbsp;&nbsp;"Ne prašume?"
<BR>&nbsp;&nbsp;&nbsp;&nbsp;&nbsp;On se nasmeši iza vizira. "Na suvim mestima su bolji fosili."
<BR>&nbsp;&nbsp;&nbsp;&nbsp;&nbsp;Ušli smo u laboratoriju, uklonili statički elektricitet i usisali prašinu sa sebe, pa pojeli supu u tesnoj kuhinjici. Jedva da smo završili sa supom kad se s naših pločica i laboratorijskog komunikatora resko oglasi znak za uzbunu.
<BR>&nbsp;&nbsp;&nbsp;&nbsp;&nbsp;Displeji za slučaj opasnosti automatski zaigraše pred nama. Začu se razgovetan muški glas Marsovske bezbednosti. "Ciklonski sistem niskog pritiska u Arkadija Planiciji stvorio je talas desetog stepena pritiska, koji se kreće na jugozapad brzinom od osam stotina trideset kinsa. Sve stanice i ekipe između Alba Patere na severu i Gordii Dorsuma na jugu upozoravaju se da preduzmu mere za slučaj opasnosti." Grafikoni talasa i slika iz niskoorbitalnog satelita pojaviše se iznad projektovane mape. Talas je ličio na tanku krivudavu mrlju ugljenom iscrtanu preko zemljišta. Njegove brojke bile su zadivljujuće: dve hiljade kilometara dugačak, u obimu širine najvećeg kruga, uz savršeno čistu atmosferu pred sobom i s pomrčinom pozadi, s tamnim kovitlacem pritiska duž središnje ose. Talas je već dostigao pritisak od jedne trećine bara - gotovo pedesetostruko iznad normale.
<BR>&nbsp;&nbsp;&nbsp;&nbsp;&nbsp;Prvi put viđeni u dvadesetom veku na fotografijama sa ranih 'Vikinga', talasi su bili najstrašnija pojava na Marsu. Izazvani supersoničnim udarnim valovima, kovitlaci visokog pritiska postojali su samo na Marsu, s njegovom retkom atmosferom, hladnim danima i još hladnijim noćima. Ovde su granice između dana i noći mogle i same postati vremenski frontovi. Nije bilo okeana, kao na Zemlji, da polako oslobađaju toplotu i posreduju između tla i neba... Kad bi pala noć, tle se brzo hladilo, a redak vazduh iznad njega naglo se spuštao, samo da bi se ponovo zagrejao i brzo podigao u svitanje. Najgori vremenski uslovi koje je Mars mogao da stvori bile su pretežno oluje s jakim vetrom, svima dobro poznate. One su se prostirale duž basena i ravnica, prekrivajući sve prašinom, ali stvarajući sasvim male promene u barometarskom pritisku.
<BR>&nbsp;&nbsp;&nbsp;&nbsp;&nbsp;Pod odgovarajućim uslovima, međutim, i na prikladnom terenu - prelazeći preko ravnica u severnim nizijama, u rano prepodne ili kasno uveče - vetrovi izazvani terminatorom mogli su dostići nadzvučnu brzinu, sabijajući vazduh i do stostruko većeg pritiska nego što su uobičajenih četiri do sedam milibara. Prelazeći s ravnice na neravno zemljište, udarni val je mogao dobiti okretno horizontalno ubrzanje, stvarajući supergusti kotrljajući kovitlac koji podiže ogromne količine glinene prašine i peska, a na vrhuncu čak i šljunak i stene.
<BR>&nbsp;&nbsp;&nbsp;&nbsp;&nbsp;Ilaja i ja smo smesta obukli odela pod pritiskom i dali se na posao oko spuštanja pokretne laboratorije i zabijanja sidara duboko u zemljište i stene ispod nas. Prebacili smo kablove preko laboratorije od sidra do sidra, zatim izvukli smotane plastične folije iz prtljažnika na zadnjem delu, razvlačeći ih od zemlje i pričvrstivši ih za stranice laboratorije kako bismo napravili štitnik protiv vetra. Folija se brzo stegla dobivši odgovarajući oblik. Ona će poslužiti i kao zaštita od čvrstih otpadaka.
<BR>&nbsp;&nbsp;&nbsp;&nbsp;&nbsp;"Imamo desetak minuta", rekoh. Oboje pogledasmo ka jarku prema obloženoj šupi s dragocenim uzorkom; kolibica koja bi rado odletela.
<BR>&nbsp;&nbsp;&nbsp;&nbsp;&nbsp;"Imamo rezervni ter i foliju", reče Ilaja. "Možemo da ih podignemo za šest minuta - ili možemo da uđemo."
<BR>&nbsp;&nbsp;&nbsp;&nbsp;&nbsp;"Da ih podignemo", rekoh. On uhvati moju ruku i steže je.
<BR>&nbsp;&nbsp;&nbsp;&nbsp;&nbsp;Radili smo brzo. Talasi su mogli biti pogubni čak i za ukopanu stanicu ukoliko nije spremna. Središte kovitlaca u talasu moglo je dostići pritisak i do pola bara, poput oklagije gusto sabijenog vazduha koji se kreće brzinom od preko osam stotina kinsa; a što se dalje talas kotrljao, vazduh se sve gušće sabijao, dok se ne razbije o vulkan ili uzvisinu i ne razbaca prašinu i ciklone preko pola Marsa.
<BR>&nbsp;&nbsp;&nbsp;&nbsp;&nbsp;Pritegli smo foliju na šupi i udarili kočiće za ter. Sve je bilo čvrsto. Odjurili smo do laboratorije i hermetički zatvorili zastor za sobom. Mala kopačica izvukla se iz sveže iskopanog rova ispod ovalne laboratorije i pričvrstila se za svoj nosač na podu. Otpuzali smo u rov i rasprostrli svoje lične folije. Folije se zatalasaše, očvrsnuše i zalepiše za zidove rova.
<BR>&nbsp;&nbsp;&nbsp;&nbsp;&nbsp;Ilaja upali baterijsku svetiljku i osvetli naša lica. Ležali smo u rovu nalik na mrtvački sanduk, s dva sloja folije i masivnom pokretnom laboratorijom iznad naših glava, čvrsto prepletanih ruku.
<BR>&nbsp;&nbsp;&nbsp;&nbsp;&nbsp;Napolju: jeziva mrtva tišina. Čak je i kamen ćutao; talas je još bio desetinama kilometara daleko. Ilaja skide pločicu s radnog opasača i naredi pokretnoj kameri na krovu laboratorije da nam pokaže šta se zbiva. Na severozapadu je sve bilo tamnosivo, ispresecano smeđim trakama.
<BR>&nbsp;&nbsp;&nbsp;&nbsp;&nbsp;"Je l' nam udobno?" upita on. Naši prijemnici u šlemovima tiho su zavijali; ležali smo preblizu jedno do drugog.
<BR>&nbsp;&nbsp;&nbsp;&nbsp;&nbsp;"Ušuškani smo ko zečevi u loncu", rekoh, stegnutih zuba.
<BR>&nbsp;&nbsp;&nbsp;&nbsp;&nbsp;"Žao mi je što sam te uvukao u ovo, Kaseja..."
<BR>&nbsp;&nbsp;&nbsp;&nbsp;&nbsp;Nisam mogla da mu stavim ruku na usta, ali sam svejedno napravila takav pokret preko njegovog šlema. "Pssst", rekoh. "Ispričaj mi neku priču."
<BR>&nbsp;&nbsp;&nbsp;&nbsp;&nbsp;Ilaja je bio vešt u izmišljanju bajki na licu mesta. "Sad?" upita.
<BR>&nbsp;&nbsp;&nbsp;&nbsp;&nbsp;"Molim te."
<BR>&nbsp;&nbsp;&nbsp;&nbsp;&nbsp;"Nekada davno", poče on, promuklim glasom, "i mnogo posle današnjih dana, dva zeca prokopala su rupu u seljakovoj bašti i progrizla sve cevi za navodnjavanje..."
<BR>&nbsp;&nbsp;&nbsp;&nbsp;&nbsp;Sklopila sam oči, slušajući.
<BR>&nbsp;&nbsp;&nbsp;&nbsp;&nbsp;Naši šlemovi bili su naslonjeni na stene i jedan na drugi. Pre no što je Ilaja dovršio priču, ja sam položila ruku na dno rova, priljubivši dlan ne bih li osetila podrhtavanje. Linija prašine i sabijenog vazduha na zapadu protezala se mastiljavo-crna i veoma blizu. Počela je da zaklanja obzorje. Još samo nekoliko sekundi...
<BR>&nbsp;&nbsp;&nbsp;&nbsp;&nbsp;Svud unaokolo, kroz stene, čuli smo potmulu tutnjavu, zatim jasne, ritmične udarce. "Evo ga", rekoh. "Bizon iz doline." Svi smo mi gledali zemaljske vesterne.
<BR>&nbsp;&nbsp;&nbsp;&nbsp;&nbsp;Ilaja položi ruku preko moje. "Teretni vozovi", reče. "Na stotine njih."
<BR>&nbsp;&nbsp;&nbsp;&nbsp;&nbsp;Počeh da drhtim. "Jesi li nekad doživeo ovako nešto?" upitah.
<BR>&nbsp;&nbsp;&nbsp;&nbsp;&nbsp;"Kad sam bio dete", odgovori on. "U stanici."
<BR>&nbsp;&nbsp;&nbsp;&nbsp;&nbsp;"Je li neko povređen?"
<BR>&nbsp;&nbsp;&nbsp;&nbsp;&nbsp;On odmahnu glavom. "Bio je mali. Samo četvrt bara. Napravio je strašnu buku u prolasku."
<BR>&nbsp;&nbsp;&nbsp;&nbsp;&nbsp;"Kakav je zvuk kad talas prelazi?"
<BR>&nbsp;&nbsp;&nbsp;&nbsp;&nbsp;On se upravo spremao da mi to kaže, kad sam i sama čula. Zvuk se podigao sablasno - šuštavo, strpljivo zavijanje jakog marsovskog vetra, koje smo mogli čuti kroz šlem čak i u rovu, praćeno dobovanjem šljunka i prašine što udaraju o foliju i ter. Mrak kao da je zaskočio zemlju.
<BR>&nbsp;&nbsp;&nbsp;&nbsp;&nbsp;Osetila sam pritisak u ušima, tanke prste koji mi se zabadaju u glavu. Sasvim malo sam otvorila oči - kapci su mi se nagonski čvrsto zaklopili - da vidim Ilaju. Ležao je na leđima, oduprevši se ramenom o zid rova, zureći naviše, nemirnog pogleda.
<BR>&nbsp;&nbsp;&nbsp;&nbsp;&nbsp;"Ovaj će biti baš gadan", reče. "Završiću priču kasnije, važi?"
<BR>&nbsp;&nbsp;&nbsp;&nbsp;&nbsp;"Važi. Ali nemoj da zaboraviš." Ponovo sam zatvorila oči.
<BR>&nbsp;&nbsp;&nbsp;&nbsp;&nbsp;Na trenutak je talas imao zvuk ogromnih bubnjeva. Tanak vrisak pretvorio se u čudovišnu, zastrašujuću riku. Pomislila sam na grabežljivog boga koji korača preko zemlje, Marsa lično, boga rata, besnog i neumoljivog, u potrazi za stvorenjima koja se možda plaše, za stvorenjima koja mogu umreti.
<BR>&nbsp;&nbsp;&nbsp;&nbsp;&nbsp;Odelo pod pritiskom razlabavilo se oko mene, a onda mi se čvrsto priljubilo uz kožu. Oštar bol u ušima natera me da se zgrčim u licu i zastenjem. Baterijska svetiljka pala je između nas. Ilaja je ponovo dograbi, osvetli svoje lice, odmahnu glavom, obraza vlažnih od suza, i čvrsto me zagrli. Mogla sam da osetim njegovo srce kroz odela.
<BR>&nbsp;&nbsp;&nbsp;&nbsp;&nbsp;Zidovi rova prestadoše da podrhtavaju. Za trenutak smo ležali, čekajući da ponovo počne. Krenula sam da ustanem, odupirući se o ter, panično želeći da vidim svetlost dana - ali me Ilaja uhvati za rame i pritisnu na tle. Nisam mogla da čujem dobro. Svetiljka je osvetljavala njegovo lice; pokušavao je da usnama oblikuje reči. Kroz sav strah, nekako sam razumela - napolju još pada kamenje i prašina. Mogle bi nas ubiti stene koje padaju s hiljada metara na repu talasa, udarajući brzinom od osamdeset ili devedeset metara u sekundi. Stisla sam se uz njega, uzburkanih misli, mršteći se od bola.
<BR>&nbsp;&nbsp;&nbsp;&nbsp;&nbsp;Vreme je veoma sporo prolazilo. Moj strah se pretvorio u obamrlost, a obamrlost se pretvorila u olakšanje. Nećemo umreti. Najstrašniji deo talasa je prošao, a mi smo i dalje bili u rovu - ali obuzeo me je drugi strah, i morala sam da se obuzdavam kako se ne bih otrgla iz Ilajinog zagrljaja. Možda smo zatrpani ispod novonastale dine - tone prašine i peska, na desetine metara visoko. Nikad se nećemo iskopati. Nestaće nam kiseonika i mi ćemo se ugušiti, ovaj rov će postati upravo ono na šta liči, grob... Počeh da se grčim, da dišem teško i kratko, a Ilaja se borio da me zadrži u zagrljaju. "Pusti me!" vikala sam.
<BR>&nbsp;&nbsp;&nbsp;&nbsp;&nbsp;Odjednom se trgoh i prestadoh da se otimam. U lice mi je sunula svetlost, ali ne iz naše svetiljke. Laboratorijski arbajteri cepali su foliju i ter u potrazi za nama.
<BR>&nbsp;&nbsp;&nbsp;&nbsp;&nbsp;Glavni arbajter pojavi se na ivici rova. Zglobna ruka bila mu je iščupana, a mašina je bila prekrivena ulubljenjima i crvenim viskoznim mrljama - udarci od kamenja. Izdržala je oluju napolju, starajući se o krajevima folije do poslednjeg trenutka. Mora da ju je vetar bacao unaokolo kao kanticu.
<BR>&nbsp;&nbsp;&nbsp;&nbsp;&nbsp;Ilaja me u grobnoj tišini izvuče iz rova. Pokretna laboratorija još je stajala neoštećena iznad nas; možda ćemo moći sami da se vratimo u stanicu.
<BR>&nbsp;&nbsp;&nbsp;&nbsp;&nbsp;Otresali smo jedno drugo, više zbog toga da se uspokojimo međusobnim dodirom nego iz kakvog drugog razloga. Bila sam ošamućena, u glavi mi se vrtelo od sreće što sam još živa. Prošli smo ispod glavne folije i tera, pregledajući laboratoriju, zatim izišli da stanemo na otvorenom.
<BR>&nbsp;&nbsp;&nbsp;&nbsp;&nbsp;Folija na šupi za uzorke je popustila. Nigde je nije bilo na vidiku.
<BR>&nbsp;&nbsp;&nbsp;&nbsp;&nbsp;Nebo je s kraja na kraj obzorja bilo smrknuto, kao ugalj sivo, gotovo crno. Prašina je padala u gustim, zmijolikim zavesama, velike površi koje se odmotavaju, plutaju, skrivaju. Okupili smo arbajtere ispod laboratorije i stepenicama se popeli do vazdušne komore, brzo usisavši sivu prašinu s odela, zatim se svukli.
<BR>&nbsp;&nbsp;&nbsp;&nbsp;&nbsp;Ilaja je zahtevao da legnem na uzan rasklopivi ležaj. On je legao na svoj ležaj preko puta mog, zatim ustao i uvukao se tik kraj mene. Drhtali smo kao preplašena deca.
<BR>&nbsp;&nbsp;&nbsp;&nbsp;&nbsp;Spavali smo jedan sat. Kad smo se probudili, osećala sam takvo ushićenje kao da sam se napila jakog čaja. Sve je imalo jasne obrise i izgledalo jarko obojeno. Čak je i prašina u laboratoriji mirisala slatko i čisto. Bol u ušima pretvorio se u potmule damare. Još sam mogla da čujem, ali jedva.
<BR>&nbsp;&nbsp;&nbsp;&nbsp;&nbsp;Ilaja mi pokaza laboratorijski snimak vremena. Talas je dostigao dva bara.
<BR>&nbsp;&nbsp;&nbsp;&nbsp;&nbsp;"To je nemoguće", rekoh.
<BR>&nbsp;&nbsp;&nbsp;&nbsp;&nbsp;On odmahnu glavom i nasmeši se, lupkajući prstom po ušima. Zatim napisa na pločici: "Kompresivne tečnosti - ima mnogo da se nauči." Onda uz žalostiv izraz dodade: "Kakav medeni mesec. Volim te!"
<BR>&nbsp;&nbsp;&nbsp;&nbsp;&nbsp;Bez mnogo formalnosti, i bez mnogo odeće koju bi trebalo skinuti, proslavili smo to što smo još živi.
<BR>
<BR>&nbsp;&nbsp;&nbsp;&nbsp;&nbsp;Povezali smo se s komsatom kako bismo svima rekli da smo preživeli i da možemo da se postaramo za sebe. Izvorišta su bila preopterećena od Arkadije do Mariner Velija - talas se rascepio na tri dela, prelazeći preko vulkana u Tarzi, pa je troglavo čudovište pogodilo dvadeset tri stanice. Bilo je žrtava - sedam mrtvih, na stotine povređenih. Čak je i MUS pretrpeo oštećenja.
<BR>&nbsp;&nbsp;&nbsp;&nbsp;&nbsp;Ilaja i ja smo pregledali laboratoriju spolja, iznova podižući točkove i presecajući vezove. Folija i ter su je zaštitili od većine kamenica koje je talas podigao. Manja oštećenja su se mogla popraviti krpljenjem.
<BR>&nbsp;&nbsp;&nbsp;&nbsp;&nbsp;Odlučili smo da iz ostataka šupe pokupimo sve preostale uzorke i odvezemo laboratoriju natrag u Stanicu Olimp. Zamenivši rezervoare i prečistače na odelima, pošli smo nekoliko desetina metara zapadno od laboratorije.
<BR>&nbsp;&nbsp;&nbsp;&nbsp;&nbsp;Ilaja je bio smrknut. Zujanje u ušima je prestalo, ali sam i dalje slabo čula - njegov glas u mom prijemniku bio je nalik jedva razumljivom brujanju. "Izgleda da smo izgubili cistu", reče on. Od šupe nije bilo ni traga - dosad je mogla biti oduvana čak do Tarze. Ali je nesumnjivo usput istresla svoj teški tovar.
<BR>&nbsp;&nbsp;&nbsp;&nbsp;&nbsp;Pogledala sam naviše kroz istanjenu zavesu prašine. Nebo koje se pomaljalo kroz sivilo izgledalo je zelenkasto. Nikad dotad nisam videla tu boju. Pokazah je prstom Ilaji. On se namršti, pogleda natrag prema laboratoriji, onda stegnu vilice i reče da treba da nastavimo s traganjem.
<BR>&nbsp;&nbsp;&nbsp;&nbsp;&nbsp;Temperatura vazduha držala se malo iznad nule. Na ovoj širini trebalo je da bude trideset ili četrdeset stepeni ispod, u to doba godine.
<BR>&nbsp;&nbsp;&nbsp;&nbsp;&nbsp;Moj zanos je brzo opadao. "Molim te", promucah. "Dosta. Ja nisam pustolov."
<BR>&nbsp;&nbsp;&nbsp;&nbsp;&nbsp;"Šta?" upita Ilaja.
<BR>&nbsp;&nbsp;&nbsp;&nbsp;&nbsp;"Ovde napolju je vrućina, a ja ne znam šta to znači."
<BR>&nbsp;&nbsp;&nbsp;&nbsp;&nbsp;"Ne znam ni ja", odgovori Ilaja. "Ali mislim da nije opasno. Nije bilo novih upozorenja."
<BR>&nbsp;&nbsp;&nbsp;&nbsp;&nbsp;"Možda se kuva nešto lokalno", rekoh. "Svi znaju da u brazdama živi uvrnuto vreme."
<BR>&nbsp;&nbsp;&nbsp;&nbsp;&nbsp;On preskoči preko jedne stene izložene vetru i podiže svetlosmeđ ovalni kamen. "Jedan od naših uzoraka jezgra. Možda je šupa ovde istresla sadržinu."
<BR>&nbsp;&nbsp;&nbsp;&nbsp;&nbsp;"Mislim da treba da se vratimo."
<BR>&nbsp;&nbsp;&nbsp;&nbsp;&nbsp;Ilaja se uspravi i ozbiljno namršti, uhvaćen između želje da mi ugodi i snažne potrebe da pronađe nešto, ma šta, od razbijene ciste i ostalih uzoraka. Odjednom zažalih što sam takva kukavica. "Ali hajde da tražimo još malo."
<BR>&nbsp;&nbsp;&nbsp;&nbsp;&nbsp;"Samo još nekoliko minuta", složi se on. Pošla sam za njim do ivice kanjona. Stotinu metara duboko, fina prašina vijugala je poput reke po dnu kanjona. Siva prašina izmešana s vrtlozima oker i crvenog, tečnosti koje se ne mogu pomešati, jupiterski veličanstvene; nikad dotad nisam videla nešta slično. Ilaja se spusti na kolena, a ja čučnuh kraj njega.
<BR>&nbsp;&nbsp;&nbsp;&nbsp;&nbsp;"Ako su pale tamo dole..." reče on i odmahnu glavom. Odela su nam bila prekrivena slepljenom sivom prašinom; usisavanje i skidanje statičkog elektriciteta u laboratoriji možda neće biti dovoljno da je spreči da ne prodre u sisteme za prečišćavanje vazduha, u našu kožu. Zamišljala sam kako me po čitavu noć svrbi osip od viskozne prašine.
<BR>&nbsp;&nbsp;&nbsp;&nbsp;&nbsp;Spoljnja strana mog vizira od nečeg se zamaglila. Podigoh ruku da ga obrišem. Moj pokret za sobom ostavi blatnjav trag. Opsovala sam i uzela statičku krpu iz torbe za pojasom. Ni krpa nije pomogla. Jedva sam mogla da vidim.
<BR>&nbsp;&nbsp;&nbsp;&nbsp;&nbsp;"Prašina je mokra", rekoh.
<BR>&nbsp;&nbsp;&nbsp;&nbsp;&nbsp;"Ne može biti. Nema dovoljno pritiska", odgovori Ilaja. Pogledao je moje odelo i prstom prešao po prljavštini na mojoj ruci, a zatim se pomno zagledao u prst. "U pravu si. Ti si mokra. Jesam li i ja?"
<BR>&nbsp;&nbsp;&nbsp;&nbsp;&nbsp;Njegov vizir se takođe zamaglio. Dodirnula sam mu šlem. "Jesi", rekoh.
<BR>&nbsp;&nbsp;&nbsp;&nbsp;&nbsp;"Isuse. Još samo nekoliko minuta", zamoli on. Iznad kanjona se popodnevno sunce probilo kroz oblake prašine. Zelenkasti zraci prostirali su se preko nepravilnih nabora među brazdama, obasjavajući predeo sablasnom svetlošću ispresecanom dubokim senkama.
<BR>&nbsp;&nbsp;&nbsp;&nbsp;&nbsp;Odmakli smo se od šljunka na ivici kanjona. Ilaja je šutnuo u stranu kamenje izloženo vetru i šljapkao kroz nanose poznate crvene, viskozne prašine i finog, sivog peska. Nigde nije bilo skrame. Ona se pomešala sa neozračenom glinom i taložnim peskom. Mogu proći godine dok ultraljubičasti zraci ponovo ne pretvore površinu u lomljivu skramu.
<BR>&nbsp;&nbsp;&nbsp;&nbsp;&nbsp;"Mora biti da je talas otkrio neki obližnju ledeni akvifer. Kiša kamenja ga je razbila", reče Ilaja. "Ova siva stvar mora da je ledena prašina, a ovde dole nije dovoljno toplo da bi se istopila..."
<BR>&nbsp;&nbsp;&nbsp;&nbsp;&nbsp;On zastade i prostenja. "Tamo gore", reče, pokazavši prema vrhu oniskog grebena. Neravna obla stena, oko metar široka, kristalno se presijavala pod nestalnim zracima popodnevnog sunca. Popesmo se.
<BR>&nbsp;&nbsp;&nbsp;&nbsp;&nbsp;Preko ramena sam bacila pogled na laboratoriju, udaljenu pola kilometra. Leđni mišići bili su mi napeti od zečijeg nagona da pobegnem i sakrijem se. Talas je nestao, ali je mokra prašina prevazilazila moje iskustvo. Mogli bismo propasti u neku raselinu i udaviti se. Nisam imala pojma kako bi se naši impregnatori i prečistači ponašali u vodi.
<BR>&nbsp;&nbsp;&nbsp;&nbsp;&nbsp;Ilaja je prvi stigao na vrh grebena. Kleknuo je pred oblom stenom. "Je li to cista?" upitah.
<BR>&nbsp;&nbsp;&nbsp;&nbsp;&nbsp;On ne odgovori. Stajala sam iza njega i virila u svetlucavo izloženo lice stene. To je zaista bio deo ciste - vrlo verovatno one ciste koja je ispala iz šupe. Ležala je poluzatrpana u rupi ispunjenoj sivom prašinom. Zamršeni oblici kvarca i urasle cinkovane gline izgledali su manje jasni, zamagljeni; pomislila sam da je to možda zbog neobičnog svetla. Ali tamo gde je komadić ciste dodirivao baricu prašine, razlivao se i penušao gust želatinsat sloj.
<BR>&nbsp;&nbsp;&nbsp;&nbsp;&nbsp;"Šta je to?" upitah.
<BR>&nbsp;&nbsp;&nbsp;&nbsp;&nbsp;"Nešto sa zadrškom", nagovesti Ilaja. Pružio je ruku da dodirne želatinastu masu. Ona se zalepi za njegovu rukavicu.
<BR>&nbsp;&nbsp;&nbsp;&nbsp;&nbsp;"Puževski ispljuvak", rekoh.
<BR>&nbsp;&nbsp;&nbsp;&nbsp;&nbsp;"Prava pravcata prvoklasna sluz", složi se Ilaja, podižući rukavicu.
<BR>&nbsp;&nbsp;&nbsp;&nbsp;&nbsp;"Zašto se ne isušuje?" upitah.
<BR>&nbsp;&nbsp;&nbsp;&nbsp;&nbsp;On me pogleda, bledog čela, zarumenjenih obraza, širom otvorenih očiju. Kroz prijemnik sam mogla da čujem kako brzo diše. "Svud unaokolo ima vode. Siva prašina je led i glina, a glina sprečava isparavanje leda. Ali temperatura je dovoljno visoka da se led topi, pa cista može dobiti vlagu. To je prava mešavina. Ona ima šta joj treba."
<BR>&nbsp;&nbsp;&nbsp;&nbsp;&nbsp;Sluz se zgušnjavala dok smo posmatrali. U njenoj unutrašnjosti, bele žilice obrazovale su male, čipkane miljee.
<BR>&nbsp;&nbsp;&nbsp;&nbsp;&nbsp;"Koliko misliš da je ovo teško?" upita on, rukama mereći komad.
<BR>&nbsp;&nbsp;&nbsp;&nbsp;&nbsp;"Možda četvrt tone", odgovorih.
<BR>&nbsp;&nbsp;&nbsp;&nbsp;&nbsp;"Ne možemo baš daleko da ga odnesemo. Laboratorija bi mogla da se privuče dovoljno blizu, mogli bismo ovamo da dovedemo najjačeg arbajtera..."
<BR>&nbsp;&nbsp;&nbsp;&nbsp;&nbsp;Izvadila sam pločicu i podesila je na vizuelno snimanje.
<BR>&nbsp;&nbsp;&nbsp;&nbsp;&nbsp;"Dobro razmišljaš", reče Ilaja. Stavio je uzorak sluzi u bočicu, uhvativši i delove čipkanog tkanja.
<BR>&nbsp;&nbsp;&nbsp;&nbsp;&nbsp;"Misliš li da je to..." zaustih da upitam.
<BR>&nbsp;&nbsp;&nbsp;&nbsp;&nbsp;"Nemoj to ni da izgovoriš", opomenu on. "Šta god da je, to je varljivo čudo." Govorio je kao dečačić pred novom igračkom.
<BR>&nbsp;&nbsp;&nbsp;&nbsp;&nbsp;Pogledah naviše ka zastorima sivila, suncu koje je bleštalo kroz oblake. Bio je to vrhunac kiše na Marsu.
<BR>&nbsp;&nbsp;&nbsp;&nbsp;&nbsp;"Ovo je samo delić", reče Ilaja, pokušavajući da ljulja komad ciste u njegovoj kolevci od šljunka i prašine. "Šta delić može napraviti? Čitav ekos?"
<BR>&nbsp;&nbsp;&nbsp;&nbsp;&nbsp;Dodao mi je bočicu. Dok je uzimao još uzoraka, ja sam zurila u čipkano tkanje u unutrašnjosti zarobljene tečnosti. Nije bilo šire od dva centimetra, tanušno kao gaza. Nisam imala pojma šta je to - komadić ćelijskog kostura, podloga za citoplazmu, semenka, jaje, majušna beba.
<BR>&nbsp;&nbsp;&nbsp;&nbsp;&nbsp;Možda Marsovac.
<BR>
<BR>&nbsp;&nbsp;&nbsp;&nbsp;&nbsp;Proslavili smo se u roku od dva dana po povratku u Stanicu Olimp. Vesti na Litvidu i spoljnjim mrežama širom Trojne federacije hvalili su nas zbog našeg epohalnog otkrića - prvi pravi nezemaljski oblik života otkriven u našem Sunčevom sistemu. To što smo do otkrića došli na medenom mesecu samo je dolilo ulja na slavljeničku vatru.
<BR>&nbsp;&nbsp;&nbsp;&nbsp;&nbsp;Otkriće je izazvalo nemalu uzbunu u marsovskom naučnom svetu. Ilaja je bio tragač za fosilima i areolog, kopač, gotovo bez ikakvog obrazovanja iz biohemije; bilo je priličnog ogorčenja, isprva čak i skepse - što smo mi bili na pravom mestu u pravo vreme da vidimo cistu kako cveta...
<BR>&nbsp;&nbsp;&nbsp;&nbsp;&nbsp;Naredne dve nedelje proveli smo mnogo vremena dajući ili izbegavajući intervjue. Poruke su se hrpimice slivale: ponude basnoslovnog bogatstva za celu cistu (Ilaja nije lično posedovao nijednu od cista koje je pronašao - one su, naravno, pripadale porodici Erzul); zahtevi školske dece da im se pošalju informacije; ponude da se naša priča pretoči u Litvide i simulacije.
<BR>&nbsp;&nbsp;&nbsp;&nbsp;&nbsp;Niko u javnosti nije, izgleda, mario za to što je plazma iz ciste umrla pre no što smo se vratili u Olimp. 'Marsovac' se za nekoliko sati pretvorio u jednostavne proteine i monosaharide, zadivljujuće budući da su poticali od gline, kvarca i vode bogate mineralima, ali nedovoljne za romantičnu priču.
<BR>&nbsp;&nbsp;&nbsp;&nbsp;&nbsp;Pokazali smo, međutim, dve stvari. Ciste su možda još sposobne za život, a genetska informacija za marsovski ekos sadržana je u mineralnim strukturama u cisti, zaključana u tananoj zamršenosti gline i kvarca. Verovatno nikad nisu postojali posebni organi koji bi pomogli razmnožavanje ekosa.
<BR>&nbsp;&nbsp;&nbsp;&nbsp;&nbsp;Ali komadići ciste nisu mogli stvoriti čak ni deo ekosa. Bile su neophodne cele ciste.
<BR>&nbsp;&nbsp;&nbsp;&nbsp;&nbsp;Biolozi su delimično razumevali ovaj proces - ali ne sve. Trik razmnožavanja još je izmicao. Cele ciste naprosto nisu reagovale kad bi ih uronili u vodu. Postojala je nekakva mešavina vode, vodorastvorivih minerala i temperature koja je aktivirala ciste, i ta mešavina postojala je u Kijaninim Brazdama, ali nijedan pokušaj da se ti uslovi stvore u laboratoriji nije uspeo.
<BR>&nbsp;&nbsp;&nbsp;&nbsp;&nbsp;A tamo, u brazdama, siva, ledena prašina odavno se izdrobila i upila u zemljište ili isparila; predeo zmijolikih kanjona nije pružao nikakve neposredne nagoveštaje. Trenutak je prošao, i nijedna cista, zakopana ili iskopana, nije uspešno proklijala.
<BR>&nbsp;&nbsp;&nbsp;&nbsp;&nbsp;Možda je njihovo vreme ipak prošlo.
<BR>
<BR>&nbsp;&nbsp;&nbsp;&nbsp;&nbsp;Primila sam poruku od Čarlsa.
<BR>
<BR>&nbsp;&nbsp;&nbsp;&nbsp;&nbsp;Draga Kaseja,
<BR>&nbsp;&nbsp;&nbsp;&nbsp;&nbsp;Čestitam što si se pridružila Velikoj nauci! Baš lepo što si ostala uz fosile. Tebi i Ilaji želim sve najbolje - veoma se divim njegovom radu. Ali ovo...!
<BR>&nbsp;&nbsp;&nbsp;&nbsp;&nbsp;To prevazilazi slučajno otkriće.
<BR>
<BR>&nbsp;&nbsp;&nbsp;&nbsp;&nbsp;Moj odgovor - kratak i učtiv - nije bio uzvraćen. Iskreno, bila sam odveć zaposlena da brinem zbog toga. Moj novi život donosio je mnogo više zadovoljstava nego pređašnji, a glavno zadovoljstvo bio je Ilaja, koji je novinu naše popularnosti podnosio s puno duha. Nije bio obuzet sopstvenom veličinom.
<BR>&nbsp;&nbsp;&nbsp;&nbsp;&nbsp;Na pisma školaraca odgovarao je pre nego na naučnička. Ja sam mu pomagala da sroči odgovore.
<BR>
<BR>&nbsp;&nbsp;&nbsp;&nbsp;&nbsp;G-đica En Kanmi
<BR>&nbsp;&nbsp;&nbsp;&nbsp;&nbsp;Predstepenska tehnička škola u Darvinu
<BR>&nbsp;&nbsp;&nbsp;&nbsp;&nbsp;Darvin, Australija, VAJH-ZF2-ZR3-ZK16
<BR>
<BR>&nbsp;&nbsp;&nbsp;&nbsp;&nbsp;Draga En,
<BR>&nbsp;&nbsp;&nbsp;&nbsp;&nbsp;Sećam se da sam bio veoma ushićen kad smo pronašli razbijenu cistu i videli da ona 'oživljava'. Ali i Kaseja i ja smo znali da treba toliko toga da se uradi, a da nas dvoje, iskreno rečeno, nismo pravi ljudi za to.
<BR>&nbsp;&nbsp;&nbsp;&nbsp;&nbsp;Vaša želja da dođete na Mars i proučavate ciste - kakav divan cilj! Možda ćete vi biti ta koja će rešiti problem - a to je zaista trnovit problem. Kaseja i ja se nadamo da ćemo jednog dana doći do vašeg dela sistema. Možda se možemo sresti i razmeniti utiske. (U prilogu: Litvid imprimatur, pozdrav studentima i fakultetu Predstepenske tehničke škole u Darvinu.)
<BR>
<BR>&nbsp;&nbsp;&nbsp;&nbsp;&nbsp;Žar slave je zgasnuo. Odbili smo ponude za projekte Litvida i simulacija, znajući da će tek poneki ili nijedan biti ostvaren, a novac nam nije bio potreban. PG Erzul je dobro stajala, i ja sam ponovo bila uvučena u upravljanje, a uskoro ćemo imati mnogo manje vremena da budemo zajedno.
<BR>&nbsp;&nbsp;&nbsp;&nbsp;&nbsp;Blizina smrti probudila je nešto duboko u meni. Trebalo mi je više nedelja da razaberem šta. Imala sam niz noćnih mora - sanjala sam da se gušim ili da letim u zanosu koji se pretvara u užas dok propadam u crveno tle i sagorevam... Ponekad bih se probudila pored Ilaje, upetljana u čaršave, pitajući se da li će mi trebati nekakva terapija. Ali strah od toga što smo za dlaku umakli smrti nije bio uzrok mojih noćnih mora.
<BR>&nbsp;&nbsp;&nbsp;&nbsp;&nbsp;Rekla sam sebi da naprosto želim da radim posao koji će mi omogućiti da budem blizu Ilaje i živim bogat, osećajan život zakonito vezane žene, i da ostanem podalje od sjaja Litvida kad god je moguće (nešto u čemu sigurno nismo uspeli). Kad se osvrnem unazad, međutim, jasno vidim da moje površne želje nisu bile u skladu s unutarnjim potrebama. Zatišje posle naše krize na Zemlji bilo je upravo to - ne stalno stanje stvari, već privremena počivka, a niko nije mogao da zna koliko će dugo trajati. Ako će se Mars suprotstaviti majci Zemlji, nijedan sposoban Marsovac ne može da se povuče u stranu i vodi nezainteresovan privatni život.
<BR>&nbsp;&nbsp;&nbsp;&nbsp;&nbsp;Ti Sandra je stalno nagoveštavala šire planove.
<BR>&nbsp;&nbsp;&nbsp;&nbsp;&nbsp;Na Zemlji sam naučila da imam nešto malo sposobnosti za politiku; moje noćne more izazvalo je narastanje osećanja odgovornosti. To novo osećanje Ti Sandra je svakako negovala, ali nije ga ona usadila.
<BR>&nbsp;&nbsp;&nbsp;&nbsp;&nbsp;Ilaja bi bio srećan da do kraja života putujem s njim i učestvujem u njegovim istraživanjima, ali ja sam se već oduprla...
<BR>&nbsp;&nbsp;&nbsp;&nbsp;&nbsp;Ne što mi je Ilaja lično bio dosadan. Volela sam ga toliko da me je to ponekad plašilo. Kako ću živeti ako ga izgubim? Pomislila sam na oca posle majčine smrti, pola njegovog života je isušeno, pomislila na njegove duge trenutke sanjarenja bez reči kad bismo ga Sten, Stenova žena Džejn i ja posetili, i na njegove razgovore koji su se večito vraćali na majku...
<BR>&nbsp;&nbsp;&nbsp;&nbsp;&nbsp;U ljubavi je bilo strašnih rizika, ali Ilaja ih nije osećao. Toliko se pomno usredsređivao na svoj rad da mu duga vožnja traktorom kroz neistražene predele u potrazi za kakvim prastarim akviferom (a, istovremeno, i nalazištem fosila) nije zadavala ni tračak lične brige. To što sam ostajala sama, pomažući u vođenju poslova Erzula, dok je on odlazio na takva putovanja, bilo je više nego što sam mogla podneti. Zato sam se sve više zanimala prihvatajući savetodavne poslove izvan Stanice Olimp, sastajući se sa zastupnicima i menadžerima iz drugih PG, razmenjujući neodređene sonde namera u pogledu budućeg izgleda marsovske ekonomije i politike. Još jednom su članovi Saveta pokušavali da primoraju zastupnike na razgovor o ujedinjenju. Vazduh je bio pun nagađanja.
<BR>&nbsp;&nbsp;&nbsp;&nbsp;&nbsp;Ilaja nije brinuo za mene kad nisam bila tu. Kad sam ga optužila da mu nije stalo, rekao mi je: "Uživam u tvojim odsustvima!" - a kad sam se melodramski nadurila, dodao je: "Zato što su naši sastanci tako žestoki."
<BR>&nbsp;&nbsp;&nbsp;&nbsp;&nbsp;A i bili su.
<BR>
<BR>&nbsp;&nbsp;&nbsp;&nbsp;&nbsp;Legenda sad obavija mnoge od ovih ljudi, ali od svih njih je Ti Sandra izgledala najpodesnija da postane legendarna, čak i tada.
<BR>&nbsp;&nbsp;&nbsp;&nbsp;&nbsp;Često sam je viđala na sastancima na kojima se kritički raspravljalo o porodičnom poslovanju. Lepo smo se slagale u poslu, a njen muž Pol, Ilaja i ja često smo zajedno večeravali. Pol i Ilaja mogli su da provode čitave sate pričajući o drevnom Marsu, pri čemu bi Pol izricao nasumične i neosnovane tvrdnje - inteligentan život, legende o zakopanim piramidama, podzemni gradovi - a Ilaja kroz smeh išao umerenijim putem.
<BR>&nbsp;&nbsp;&nbsp;&nbsp;&nbsp;Ti Sandra i ja razgovarale smo o novom Marsu.
<BR>
<BR>&nbsp;&nbsp;&nbsp;&nbsp;&nbsp;Ti Sandra me je proizvela u svog pomoćnika - potez zbog koga sam bila vrlo uznemirena - a zatim me postavila za ambasadora porodice Erzul u pet najvećih PG.
<BR>&nbsp;&nbsp;&nbsp;&nbsp;&nbsp;"Ti si slavna", reče mi ona dok smo pile jak čaj od jasmina u njenoj kancelariji u Stanici Olimp. "Ti predstavljaš nešto posebno marsovsko, nešto samo naše i svima nama zajedničko. Imaš dobre veze, preko Madžumdara, s bliskim rođacima koji su se prebacili u porodicu Kejletet." Time je mislila na Stena. "Imaš upravljačke i političke sposobnosti. Bila si na Zemlji - ja nikad nisam."
<BR>&nbsp;&nbsp;&nbsp;&nbsp;&nbsp;"To je bila propast", podsetih je.
<BR>&nbsp;&nbsp;&nbsp;&nbsp;&nbsp;"To je bio korak u jednom dugotrajnom procesu", uzvrati ona. Govorila je jasno, pažljivo odmeravajući reči, gledajući me pravo u oči. Nikad ranije nije bila tako ozbiljna. "Izgledaš srećno udata."
<BR>&nbsp;&nbsp;&nbsp;&nbsp;&nbsp;"Veoma", rekoh.
<BR>&nbsp;&nbsp;&nbsp;&nbsp;&nbsp;"I čini se da si u stanju da provodiš izvesno vreme bez Ilaje... radeći sama."
<BR>&nbsp;&nbsp;&nbsp;&nbsp;&nbsp;"Nedostaje mi", odgovorih.
<BR>&nbsp;&nbsp;&nbsp;&nbsp;&nbsp;"Biću otvorena", reče Ti Sandra. "Zato što si slavna, možeš da mi pomogneš... i da pomogneš Erzulovima. Možda si primetila da sam ja preduzimljiva žena."
<BR>&nbsp;&nbsp;&nbsp;&nbsp;&nbsp;Nasmejala sam se. "Možda si primetila da ja nisam", rekoh.
<BR>&nbsp;&nbsp;&nbsp;&nbsp;&nbsp;"Ti si veoma sposobna. I ne poznaješ uvek samu sebe. U tebi ima jedna osoba koja hoće napolje i koja hoće da radi značajne stvari. Ali promakle su ti prave prilike, pravi saradnici... zar ne?"
<BR>&nbsp;&nbsp;&nbsp;&nbsp;&nbsp;Sklonila sam pogled, nervozna što me ona analizira.
<BR>&nbsp;&nbsp;&nbsp;&nbsp;&nbsp;"Pročitala sam izveštaje Madžumdara o putovanju na Zemlju. Dobro si se pokazala. Bitras se nije pokazao loše - ali on je imao svoje slabosti, i posrnuo je, a to je bilo dovoljno. Da je Zemlja htela da sklopi dogovor s njim, oni bi to učinili bez obzira na sve. Zato nemoj sebe prekorevati zbog onog što se tamo dogodilo."
<BR>&nbsp;&nbsp;&nbsp;&nbsp;&nbsp;"To sam odavno prestala da činim", rekoh.
<BR>&nbsp;&nbsp;&nbsp;&nbsp;&nbsp;Ti Sandra klimnu glavom. "Erzulovi su spremni da učine svoje, pošto su okolnosti, izgleda, povoljne, a vreme neće čekati da se kukavice pokrenu. Mi smo poštovani i konzervativni, Marsovci od glave do pete. U savršenom smo položaju da delujemo kao katalizator; oblasni guverneri slažu se oko nagodbe sa PG, svi smo zabrinuti zbog ponuda koje Zemlja upućuje Kejletetima i drugim PG..."
<BR>&nbsp;&nbsp;&nbsp;&nbsp;&nbsp;"Hoćeš da podstakneš ujedinjenje?"
<BR>&nbsp;&nbsp;&nbsp;&nbsp;&nbsp;Ona se široko nasmeja. "Ovog puta to možemo da učinimo kako treba. Bez tajnih dogovora, bez advokata koji se prepiru samo između sebe. Treba da napravimo ustavotvornu skupštinu i svi ljudi treba da učestvuju u tome... preko predstavnika."
<BR>&nbsp;&nbsp;&nbsp;&nbsp;&nbsp;"Zvuči vrlo zemaljski", rekoh. "PG nisu navikle da javno iznose porodične rasprave."
<BR>&nbsp;&nbsp;&nbsp;&nbsp;&nbsp;"Onda treba da naučimo."
<BR>&nbsp;&nbsp;&nbsp;&nbsp;&nbsp;Ona je opisala moje dužnosti. Najvažnije od svega, otići ću u nezvaničnu posetu zastupnicima najvećih PG i ispitati njihove stavove, napraviti osnovu za bolje sročen i šire prihvatljiv ustav.
<BR>&nbsp;&nbsp;&nbsp;&nbsp;&nbsp;Erzulovi nisu imali šta da izgube kao pokrovitelji skupštine - jer su pozvane sve PG, čak i one tesno vezane sa Zemljom. Zemlja će, tvrdila je ona, čekati povoljnu priliku dok mi budemo radili, vršeći pritisak tamo gde smatra da je neophodno kako bi ustav učinila prihvatljivim...
<BR>&nbsp;&nbsp;&nbsp;&nbsp;&nbsp;"Ali s tim prstima ćemo se nositi kad se ovamo upletu", reče ona. Nasmejala se širokim osmehom. "Dve jake žene, jedna tvrdoglava i samovoljna planeta, i mnogo nemogućeg posla koji treba obaviti od sad pa do vremena za čaj. Jesi li sa mnom?"
<BR>&nbsp;&nbsp;&nbsp;&nbsp;&nbsp;Kako sam mogla da ne budem? "Lude smo k'o nova skrama", rekoh.
<BR>&nbsp;&nbsp;&nbsp;&nbsp;&nbsp;"Ćudljive k'o pesak", uzvrati ona.
<BR>&nbsp;&nbsp;&nbsp;&nbsp;&nbsp;Nasmejale smo se i čvrsto stegle ruku jedna drugoj.
<BR>
<BR>&nbsp;&nbsp;&nbsp;&nbsp;&nbsp;Bilo bi glupo da smo poverovali kako će porodica Erzul biti jedini igrač u utakmici pravljenja ustavotvorne skupštine. Ostali su već izvesno vreme radili na tome. A kao i uvek u ljudskoj politici, neki od tih igrača zapleli su se u stare teorije, stare ideale, stara i pogubna načela. Svu političku odeću koju je Zemlja prerasla sad su preuzimali Marsovci i probali da li im odgovara.
<BR>&nbsp;&nbsp;&nbsp;&nbsp;&nbsp;Godina koju smo proveli radeći na stvaranju ustavotvorne skupštine bila je opasno vreme. Elitisti - od kojih su neki podgrevali politiku centralista, a drugi se umotavali u još prljavije odore teorije - vatreno su verovali da povlastice ove ili one društvene grupe, nastale kroz istorijski i organski proces, bez plana, treba da budu urezane u kamene tablice, a te tablice spuštene s planine i objavljene narodu. Populisti su verovali da narod treba da diktira svoje potrebe svakom pojedincu koji se uzdigne iznad krda, i da ga ponovo spusti - osim, razume se, vođa ma kakve populističke vlade koja preuzme vlast, a koji će, kao politički proroci, sebi pribaviti naročite povlastice.
<BR>&nbsp;&nbsp;&nbsp;&nbsp;&nbsp;Religija je dizala glavu, jer su hrišćanske, muslimanske i induske zajednice - dugo samo podzemni tok marsovskog života, čak i u PG Madžumdar - uočile istorijsku priliku i jurnule ka polju visoke politike.
<BR>&nbsp;&nbsp;&nbsp;&nbsp;&nbsp;Ono što smo nastojali da postignemo, razume se, bilo je ukidanje poslovnih porodica kao zemljoposednika i korisnika prirodnih bogatstava po naseljeničkom pravu. Nametanje oblasnih guvernera i oslabljenog Saveta započelo je taj prosec nekoliko desetina godina ranije, ali bilo je strašno teško dovršiti ga. Institucije, kao ni drugi organizmi, nisu želele da umru.
<BR>&nbsp;&nbsp;&nbsp;&nbsp;&nbsp;Tokom šest dugih i mučnih meseci, Ti Sandra, ja i pet-šest naših istomišljenika iz labavog saveza porodica Erzul, Madžumdar i Jamaguči putovali smo uzduž i popreko po Marsu, prisustvujući sastancima PG zastupnika, pokušavajući da ubedimo, da odvratimo od preteranih zahteva, da ublažimo povređen politički i porodični ponos, da uverimo kako će svi trpeti podjednako i izvući ogromnu korist.
<BR>&nbsp;&nbsp;&nbsp;&nbsp;&nbsp;Neke PG, posebno Kejletet, nisu se zaustavile samo na tome da nas odbiju.
<BR>&nbsp;&nbsp;&nbsp;&nbsp;&nbsp;Kejleteti su dugo bili naročiti otpadnici među marsovskim PG. Poreklom sa Meseca, ova PG je početkom dvadeset drugog veka osnovala ogranak na Marsu, a taj ogranak je zadržao jake veze s Mesecom i Zemljom. Kejleteti su se u tim danima razvijali brže od ostalih Povezanih Grupa, potpomognuti gotovim novcem sa Meseca i Zemlje. Konačno, kad je Zemlja ponovo prigrlila Mesec, porodica Kejletet je postala glasnogovornik Zemljinih interesa. Neko vreme se veliki novac slivao iz Trojne feredacije u kasu Kejleteta - novac koji je sumnjivo mirisao na Zemlju.
<BR>&nbsp;&nbsp;&nbsp;&nbsp;&nbsp;Kejleteti su preuzeli i podržali Olimpljane, i nametnuli se kao istraživačka PG, nudeći najbolje laboratorije na Marsu... Ali to je naglo prestalo.
<BR>&nbsp;&nbsp;&nbsp;&nbsp;&nbsp;Sad se činilo da Zemlja više ne želi da ima mnogo posla s porodicom Kejletet Mars. Novac koji je u tu PG pristizao sa Zemlje i Meseca dolazio je sve ređe; obustavljeni su planovi za ulaganje i razvoj. Kejleteti su poslužili nekoj svrsi i odbačeni su. Razumljivo, zastupnik i advokati porodice Kejletet Mars bili su ogorčeni. Bilo im je potrebno da povrate ugled, a Mars je bio jedina ekonomska i politička teritorija gde je širenje bilo moguće.
<BR>&nbsp;&nbsp;&nbsp;&nbsp;&nbsp;Zastupnik porodice Kejletet Mars umro je 2180, baš kad smo Ti Sandra i ja počele da radimo, a zamenio ga je čovek koga sam tek površno poznavala, ali mrzela iz dna duše. On se vratio iz progonstva na Zemlju, brzo uspostavio veze s advokatima Kejleteta ponajviše okrenutim Zemlji, i oni su ga predložili za mesto zastupnika mesec dana uoči smrti njegovog prethodnika. Glasanje je bilo tesno, ali članovi Kejleteta prihvatili su njegove ponude za povratak moći i uticaja...
<BR>&nbsp;&nbsp;&nbsp;&nbsp;&nbsp;Zvao se Ahmed Kraun Najdžer. Poslednji put sam ga videla na Marsovskom univerzitetu Sinaj, pre mnogo godina, dok se držao uz skute guvernerke Fričajld Dobl. Doblova mu je poverila upravu nad univerzitetom za vreme pobune, tako da je, zapravo, bio nadređen rektorki Konor. Posle pada centralističkog pokreta, on je krenuo s Konorovom i Doblovom na Zemlju, iskupio se služeći VIZA-i i VAJH-u, a na Mars se vratio oženjen kćerkom Kejletetovih s Meseca. Kraun Najdžer je konačno, za vrlo kratko vreme, dospeo do vrhunca.
<BR>&nbsp;&nbsp;&nbsp;&nbsp;&nbsp;On je bio neuporedivo inteligentniji od svih ostalih centralista, a za razliku od njih, nije imao ni trunčicu idealizma, ni molekul osećajnosti.
<BR>&nbsp;&nbsp;&nbsp;&nbsp;&nbsp;Danima sam strahovala od tog sastanka, ali on je bio neizbežan. Kejleteti su mogli biti veoma korisni kod obrazovanja ustavotvorne skupštine.
<BR>&nbsp;&nbsp;&nbsp;&nbsp;&nbsp;Kad sam došla u njegovu kancelariju u Stanici Kipini, u kamenoj pustolini južne Acidalije Planicije, on me se nije setio, a nije ni bilo razloga da me se seća. Ja sam bila samo jedno lice među desetinama studenata uhapšenih i zatvorenih na MUS-u.
<BR>&nbsp;&nbsp;&nbsp;&nbsp;&nbsp;Bledog lica, kratko ošišane čekinjaste kose iznad visokog čela, Kraun Najdžer me je dočekao na vratima kancelarije, stegao mi ruku i navlaš se osmehnuo. Na trenutak sam pomislila da me je prepoznao, ali kad mi je ponudio da sednem i popijem šolju čaja, njegovo ophođenje pokazalo je da nije.
<BR>&nbsp;&nbsp;&nbsp;&nbsp;&nbsp;"Erzulovi su baš postali stožer, zar ne?" upita on. Njegov glas, mek i pomalo nazalan, odzvanjao je jačim zemaljskim naglaskom nego kad sam ga poslednji put videla. Izgledao je spokojan, hladno izveštačen, opuštenog i samouverenog držanja. Ništa ga nije uznemiravalo niti iznenađivalo; sve je to već video. "Porodicu Kejletet zanima vaš napredak. Recite mi nešto više o tome."
<BR>&nbsp;&nbsp;&nbsp;&nbsp;&nbsp;Progutala sam knedlu, pritvorno se nasmešila, sela na stolicu. Gledala sam ga pravo u oči samo onoliko koliko je to bilo neophodno, ne više, i posmatrala njegovu kancelariju dok sam govorila. Uredna i oskudno nameštena, s praznim čeličnim stolom, sivim metaboličkim tepihom i zidovima prekrivenim gustom geometrijskom šarom, kancelarija nije ništa kazivala o njemu, izuzev to da ukrasi i raskoš ne znače mnogo za Ahmeda Krauna Najdžera.
<BR>&nbsp;&nbsp;&nbsp;&nbsp;&nbsp;Završila sam izlaganje rekavši: "Imamo saglasnost četiri od pet najvećih Povezanih Grupa, i dvanaest manjih PG, i hteli bismo da sad odredimo datum. Samo je porodica Kejletet odbila."
<BR>&nbsp;&nbsp;&nbsp;&nbsp;&nbsp;"Kejleteti drže sve svoje mogućnosti otvorene", reče Kraun Najdžer, lupkajući kažiprstom po stolu. Ponudio mi je još čaja, i ja prihvatih. "Otvoreno govoreći, plan koji predlaže PG Persof izgleda privlačniji. Učestvuje ograničen broj PG, da bi se sprečila organizaciona pometnja... Centralna finansijska vlast, koja raspoređuje oblasna bogatstva, radi neposredno sa Zemljom i Trojnom federacijom. Vrlo privlačno. Ne mnogo različito od položaja Madžumdara pre vaše posete Zemlji."
<BR>&nbsp;&nbsp;&nbsp;&nbsp;&nbsp;Izgledalo je da ga zanima kako bih ja mogla reagovati na to. Oporo sam se nasmešila i rekla: "Taj pristup je manjkav u pogledu prava pojedinaca posle raspuštanja PG. Neke oblasti neće imati mnogo prava glasa."
<BR>&nbsp;&nbsp;&nbsp;&nbsp;&nbsp;"Ima izvesnih nedostataka", odgovori Kraun Najdžer. "Ali, uostalom, ima nedostataka i u vašem predlogu."
<BR>&nbsp;&nbsp;&nbsp;&nbsp;&nbsp;"Mi stvaramo proces, još ne dajemo određen predlog."
<BR>&nbsp;&nbsp;&nbsp;&nbsp;&nbsp;Kraun Najdžer gotovo sa žaljenjem odmahnu glavom. "Ovamo-onamo, gospođice Madžumdar, priklanjanje ustavu sačinjenom po ugledu na stare zemaljske demokratije... To je neka vrsta predloga."
<BR>&nbsp;&nbsp;&nbsp;&nbsp;&nbsp;"Nadamo se da ćemo izbeći zloupotrebu vlasti bez odgovornosti."
<BR>&nbsp;&nbsp;&nbsp;&nbsp;&nbsp;"Vrlo federalistički. Iskreno verujem moćnijim institucijama na Marsu", reče Kraun Najdžer. "One nemaju nikakvog razloga da obuju potkovane cokule i gaze po ljudima čitav dan."
<BR>&nbsp;&nbsp;&nbsp;&nbsp;&nbsp;"Mi bismo radije neposrednu odgovornost."
<BR>&nbsp;&nbsp;&nbsp;&nbsp;&nbsp;"Vi se zalažete za radikalne promene. Pitam se zašto li su tolike PG pristale da ostanu bez muda."
<BR>&nbsp;&nbsp;&nbsp;&nbsp;&nbsp;Taj prostakluk me je naljutio. "Zato što su umorne od marsovske neodlučnosti i slabosti", rekoh.
<BR>&nbsp;&nbsp;&nbsp;&nbsp;&nbsp;"I ja se slažem. Marsu treba centralno planiranje i vlast, baš kao što mi predlažemo."
<BR>&nbsp;&nbsp;&nbsp;&nbsp;&nbsp;"Nesumnjivo", rekoh, "ali..."
<BR>&nbsp;&nbsp;&nbsp;&nbsp;&nbsp;"Možemo mi još satima da razgovaramo, gospođice Madžumdar. U stvari, mene obavezuju odluke koje su doneli naši advokati. Mogu da vam ugovorim sastanke sa njima, pojedinačno."
<BR>&nbsp;&nbsp;&nbsp;&nbsp;&nbsp;"Volela bih takvu priliku", odgovorih.
<BR>&nbsp;&nbsp;&nbsp;&nbsp;&nbsp;"Naš mislilac može da utanači pojedinosti", reče Kraun Najdžer.
<BR>&nbsp;&nbsp;&nbsp;&nbsp;&nbsp;"Dobro. Htela bih da sad nezvanično porazgovaramo", rekoh.
<BR>&nbsp;&nbsp;&nbsp;&nbsp;&nbsp;"U ovoj kancelariji ne vodim nezvanične razgovore", smireno odgovori Kraun Najdžer. "Toliko dugujem članovima porodice Kejletet."
<BR>&nbsp;&nbsp;&nbsp;&nbsp;&nbsp;"Ima nekih optužbi za koje možda ne biste voleli da ih oni čuju."
<BR>&nbsp;&nbsp;&nbsp;&nbsp;&nbsp;"Oni čuju sve što čujem i ja", reče Kraun Najdžer, pokazavši mi moje mesto.
<BR>&nbsp;&nbsp;&nbsp;&nbsp;&nbsp;"Neke od manjih PG kažu da su Kejleteti opozvali važne ugovore odmah pošto su pristali da pošalju svoje advokate na našu skupštinu."
<BR>&nbsp;&nbsp;&nbsp;&nbsp;&nbsp;"To je moguće", odgovori Kraun Najdžer. "Mi imamo mnogo ugovora."
<BR>&nbsp;&nbsp;&nbsp;&nbsp;&nbsp;"Brojke su zanimljive", rekoh. "Sto odsto."
<BR>&nbsp;&nbsp;&nbsp;&nbsp;&nbsp;"Raskid posle dogovora?" Izgledao je zabrinut i zamišljeno je odmahnuo glavom.
<BR>&nbsp;&nbsp;&nbsp;&nbsp;&nbsp;"Možete li da objasnite savršen rezultat?" upitah.
<BR>&nbsp;&nbsp;&nbsp;&nbsp;&nbsp;"Ne odmah", nezainteresovano odgovori Kraun Najdžer.
<BR>&nbsp;&nbsp;&nbsp;&nbsp;&nbsp;Iz kancelarije sam izišla praznih ruku i obeshrabrena do srži.
<BR>
<BR>&nbsp;&nbsp;&nbsp;&nbsp;&nbsp;Do kraja zime M. G. 57, sedamdeset četiri od devedeset PG složile su se da pošalju predstavnike na ustavotvornu skupštinu. Dvanaest od četrnaest oblasnih guvernera nameravalo je lično da prisustvuje; trinaesti i četrnaesti poslaće pomoćnike. Polet je bio na našoj strani. Mišljenja stanovništva nadolazila su kao neka velika ameba. Mars je bio spreman, sa Kejletetima ili bez njih.
<BR>&nbsp;&nbsp;&nbsp;&nbsp;&nbsp;Bila sam u središtu, a središte se kretalo.
<BR>
<BR>&nbsp;&nbsp;&nbsp;&nbsp;&nbsp;Ustavotvorna skupština sastala se u sali za rasprave na Marsovskom univerzitetu Sinaj, 23. arijesa, trinaestog meseca marsovske godine. Služiće se marsovskim kalendarom, koji prvi put odobrava zvaničnu upotrebu jedanaest dodatnih meseci, nazvanih po sazvežđima.
<BR>&nbsp;&nbsp;&nbsp;&nbsp;&nbsp;Sala za rasprave bila je veliki amfiteatar, u stanju da primi hiljadu ljudi. U središnjoj areni, za prilagodljivi kružni sto moglo je sesti i svih stotinu.
<BR>&nbsp;&nbsp;&nbsp;&nbsp;&nbsp;Podrobne studije o ustavotvornoj skupštini već su objavljene negde drugde. Zakletva me obavezuje da ne otkrivam više pojedinosti tog procesa, ali mogu reći da je bio težak. PG nisu bile voljne da se odreknu svoje moći i vlasti, iako su priznavale da moraju. Svi smo koračali mukotrpnom stazom, ovde čuvajući povlastice, tamo ih ukidajući, strpljivo slušajući žalostive molbe, praveći kompromis za kompromisom, ali nikad - nadali smo se - ne dovodeći u pitanje suštinu upotrebljivog demokratskog ustava.
<BR>&nbsp;&nbsp;&nbsp;&nbsp;&nbsp;Porođajne krike novog doba predstavljali su glasovi na desetine muškaraca i žena, koji su razgovarali dok ne promuknu, do kasno u noć i od ranog jutra, raspravljajući, nagovarajući, ubeđujući, zauzimajući strastvene stavove, a zatim ih napuštajući da bi prihvatili druge, iscrpljujući jedno drugo, vičući, bezmalo se tukući, prekidajući kako bi jeli za okruglim stolom, opuštajući se i grleći one koji su samo nekoliko trenutaka ranije izgledali kao njihovi zakleti neprijatelji, nepomičnih lica zureći u tišini dok se glasalo o stavovima, osmehujući se i stiskajući ruke u znak pobede, sedeći u neodlučnoj iscrpljenosti... danima i nedeljama.
<BR>&nbsp;&nbsp;&nbsp;&nbsp;&nbsp;Predstavnici su neprestano izveštavali članove svojih PG o napretku, katkad tražeći podršku oko ključnih pitanja. Ti Sandra me je poslala u Argiru i Heladu da predsedavam javnim skupovima i odgovaram na pitanja o skupštini. A sa svih strana Marsa slivali su se predlozi, nacrti i video-izveštaji, neki od pojedinaca, drugi od raznih ad hoc odbora. Mars, nekad politički samrtnik, jedva da se mogao prepoznati.
<BR>&nbsp;&nbsp;&nbsp;&nbsp;&nbsp;Iznad svega, unoseći neprestani osećaj hitnosti, Zemlja. Znali smo da u skupštini ima ljudi koji izveštavaju Zemlju, koji su čak i obavezni Zemlji. Nismo gajili iluziju da smo van domašaja Zemljine moći. Ukoliko skupština propadne, Zemlja neće biti uslužena; ali neće biti prihvaćena nikakva vlada koja bi oslabila Mars.
<BR>&nbsp;&nbsp;&nbsp;&nbsp;&nbsp;Nadali smo se najboljem.
<BR>
<BR>&nbsp;&nbsp;&nbsp;&nbsp;&nbsp;Dva dana su predstavnici proučavali ustavne modele, koje su još tokom pedesetih godina dvadeset prvog veka analizirali učeni ljudi i mislioci. Zemaljsko Društvo za društvene i političke obrasce razvilo je jezik nazvan pravnologički, sa tri hiljade osnovnih nacrta proisteklih iz međunarodnih i međuplanetnih zakona. Jezik je bio posebno prilagođen čvrstoj analizi; tumačenje je postalo manje umetnost, a više - nauka.
<BR>&nbsp;&nbsp;&nbsp;&nbsp;&nbsp;Upotrebljavajući pravnologički, predstavnici su nedelju dana proveli istražujući prostran tok istorije naroda, proučavajući troimenzione odsečke na petodimenzionim ili šestodimenzionim kartama, tragajući za najprilagodljivijim i najpostojanijim oblikom vladavine. Odsečci su podsećali na snimke ljudskog tela, ali su odražavali istorije, ne anatomiju. Sasvim očekivano, dva sistema koja su se najbolje pokazala bila su demokratski, parlamentarni - kao u Ujedinjenom Kraljevstvu, sada delu Evrokona - i federalni, kao u Kanadi, Australiji, Sjedinjenim Državama i Švajcarskoj. Pratili smo pravnu istoriju ovih zemalja, proučavajući krajnja odstupanja od postavljenih načela - izrečena složenim izrazima na pravnologičkom - krize koje su iz njih nastajale i kako su se uređenja potom menjala.
<BR>&nbsp;&nbsp;&nbsp;&nbsp;&nbsp;Zatim se odlučivalo o opštem nacrtu predloženog marsovskog ustava. Najprilagodljiviji i najpostojaniji od naših primera bio je ustav Sjedinjenih Američkih Država, ali većina predstavnika složila se oko toga da će biti potrebne velike izmene kako bi se on prilagodio posebnim marsovskim uslovima.
<BR>&nbsp;&nbsp;&nbsp;&nbsp;&nbsp;Šest dana je skupština pravila grub nacrt tela centralne marsovske vlade. Ona će imati četiri tela: izvršno, zakonodavno, pravosudno i vanplanetno. Poslednja dva biće podređena zakonodavnom, kao i izvršno u većini slučajeva. Uloga izvršnog biće znatno sužena u odnosu na modele iz osamnaestog veka, pri čemu će izvršni organi prevashodno služiti kao zastupnici najznačajnijih pitanja; to jest, raspravljaće i ubeđivati. Predsednik će uza se imati potpredsednika, koji će biti glasnogovornik u Narodnom domu.
<BR>&nbsp;&nbsp;&nbsp;&nbsp;&nbsp;Zakonodavno telo, ili kongres, biće dvodomno, s Narodnim domom i Guvernerskim domom. U Narodni dom ući će predstavnici iz oblasti prema broju stanovnika; guverneri će se, po dva iz svake oblasti, sastajati zasebno. Radeći zajednički, oni će odlučivati o zakonima na Marsu.
<BR>&nbsp;&nbsp;&nbsp;&nbsp;&nbsp;Vanplanetno telo predstavljaće Mars u poslovima s Trojnom federacijom i odgovaraće neposredno izvršnoj vlasti, ali naimenovaće ga zakonodavna. (Ovo se kasnije pokazalo kao neizvodljivo, pa je znatno prerađeno - ali to je izvan okvira moje priče...)
<BR>&nbsp;&nbsp;&nbsp;&nbsp;&nbsp;Pravosudni organi biće podeljeni na Administrativni sud, koji će nadgledati celokupne poslove sudstva; Sud narodnog zdravlja, s nadležnošću nad pojedinačnim i grupnim ponašanjem; Ekonomski sud, koji će se baviti građanskim ugovorima, poslovnim zakonima i novčanim pitanjima; i Sud vlade, koji bi se sastajao samo da odlučuje o slučajevima političke prirode.
<BR>&nbsp;&nbsp;&nbsp;&nbsp;&nbsp;Planetnu odbranu zajedno će obrazovati, uvesti i usklađivati izvršno i zakonodavno telo. Bilo je rasprave oko toga da li Mars može da plaća - i da li su mu uopšte potrebne - stajaće odbrambene snage. Pitanje je odloženo za posle ratifikacije. Takođe je odloženo pitanje obaveštajne službe i unutrašnje bezbednosti - zaštita sudija, zakonodavaca i izvršilaca.
<BR>&nbsp;&nbsp;&nbsp;&nbsp;&nbsp;Savezna vlada i oblasti biće ovlašćene da ubiraju poreze od građana i pravnih lica. Oblasti će biti odgovorne za gradnju, usavršavanje i održavanje gradova i druge infrastrukture, ali zajmove će moći da traže samo od savezne vlade.
<BR>&nbsp;&nbsp;&nbsp;&nbsp;&nbsp;Sva ekonomska razmena s Trojnom federacijom prolaziće kroz centralnu planetnu banku, koju će nadzirati zakonodavno telo, a koja će imati ovlašćenje da usmerava protok marsovskog novca. Sve marsovske valute biće standardizovane; PG više neće moći da održavaju sopstvene kreditne sisteme. Finansijske PG mogu se prijaviti da postanu ogranci Savezne planetne banke, ali moraju se prikloniti poveljama i pravilima koje je odobrila zakonodavna vlast.
<BR>&nbsp;&nbsp;&nbsp;&nbsp;&nbsp;Nijedna oblast neće moći da donosi zakone u suprotnosti sa zakonima savezne vlade, niti ijedna oblast koja je ratifikovala ustav može naknadno istupiti iz saveza, ni iz kakvog razloga. (Sećam se Ričmonda i kipova mrtvih generala koji su bili rasuti po javnim mestima...) One oblasti i PG koje ne ratifikuju ustav biće prepuštene starim zakonima i dogovorima. Savezna vlada je mogla naložiti da oblasti kao građane prihvate one koji žele da se odvoje od disidentskih PG.
<BR>&nbsp;&nbsp;&nbsp;&nbsp;&nbsp;Povelja o pravima jamčila je da slobodu izražavanja ljudi i mislilaca neće sprečavati niti ograničavati nijedno vladino telo. Oko ovog je bilo mnogo rasprave, ali je Ti Sandra čvrstom rukom provela skupštinu kroz to trnje.
<BR>&nbsp;&nbsp;&nbsp;&nbsp;&nbsp;Pretpostavljalo se da će svi zakoni, kao i sam ustav, biti zabeleženi u pravnologičkom, koji će tumačiti naročito sazdani građanski mislioci. Svako telo imaće sopstvene mislioce, jednog za izvršnu vlast, dva za zakonodavnu, jednog za vanplanetnu i tri za pravosuđe. Stavovi mislilaca biće uzeti u obzir od strane svih tela i biće dostupni javnosti.
<BR>&nbsp;&nbsp;&nbsp;&nbsp;&nbsp;Zasad, međutim, na Marsu se nisu proizvodili prvorazredni mislioci - iako je jedan broj PG hitao da to izmeni. Dok marsovski mislioci dovoljne snage i čistoće ne budu odgajeni i postavljeni, nijednom misliocu nije se moglo poveriti donošenje ključnih odluka bez nadzora. Još je postojala sumnja da su zaraženi na Zemlji.
<BR>&nbsp;&nbsp;&nbsp;&nbsp;&nbsp;Dok predstavnici i narod Marsa ne budu ratifikovali ustav, na dužnosti će biti privremena vlada, sastavljena od predsednika i potpredsednika, koje su izabrali predstavnici; oblasni guverneri i po jedan predstavnik iz svake PG činiće zakonodavnu vlast; a pravosuđe će ostati isto. Ova vlada će postojati najduže dvadeset tri meseca.
<BR>&nbsp;&nbsp;&nbsp;&nbsp;&nbsp;Ako dotad nijedan ustav ne bude ratifikovan u narodu, sastaće se nova skupština i sve će početi ispočetka.
<BR>&nbsp;&nbsp;&nbsp;&nbsp;&nbsp;Poslednje nedelje zasedanja skupštine, naimenovani su kandidati za privremenu vladu. Ti Sandra Erzul dobila je najveću podršku kandidata i predstavnici su je izglasali. Ona je izabrala mene za svog potpredsednika.
<BR>
<BR>&nbsp;&nbsp;&nbsp;&nbsp;&nbsp;Među poslednjim pitanjima o kojima se odlučivalo bio je naziv novog planetnog saveza. Predložen je 'Ujedinjeni Mars', ali se mnogi koji su se borili protiv centralista pobuniše. Nisu se mogli naći nikakvi izrazi sa 'unija' ili 'ujedinjeni' koji bi bili prihvatljivi za većinu. Najzad, skupština je pristala na Saveznu Republiku Mars.
<BR>&nbsp;&nbsp;&nbsp;&nbsp;&nbsp;Odbačena su tri nacrta zastave. Oko četvrtog je postignuta načelna saglasnost i uzorak je sašiven zajednički, ručno, te podnet na konačno usvajanje: crveni Mars i dva meseca na plavom polju iznad dijagonale, s belom bojom ispod nje, koja je označavala koliko još treba da se razvijamo.
<BR>
<BR>&nbsp;&nbsp;&nbsp;&nbsp;&nbsp;Jedan po jedan, predstavnici su se okupljali u sali za rasprave - zastupnici, advokati i guverneri, pomoćnici i zamenici, obični građani - potpisujući dokumenta federacije, ukidajući Savet PG, vladavinu Povelje, i odričući se jednovekovne nezavisnosti. Ti Sandra je stajala kraj mene pored stočića, s rukom na mom ramenu, široko se osmehujući.
<BR>&nbsp;&nbsp;&nbsp;&nbsp;&nbsp;Dok je svaki od potpisnika stavljao ili stavljala svoj potpis na dokument, počinjala sam da verujem. Učinjeni su ključni početni koraci, podržala nas je većina PG, a nije bilo oštrog uplitanja sa strane.
<BR>&nbsp;&nbsp;&nbsp;&nbsp;&nbsp;Čuli smo da porodica Kejletet pokušava da osnuje posebnu skupštinu, ali ona nije uspela. Nekoliko sati uoči potpisivanja proneo se glas da će Ahmed Kraun Najdžer poslati advokata da otpočne razgovore s privremenom vladom, ali nikakav advokat nije stigao.
<BR>&nbsp;&nbsp;&nbsp;&nbsp;&nbsp;Ti Sandrin muž, Pol, došao je u salu sa Ilajom kad je svečanost završena, pa se svi redom rukovasmo i zagrlismo. Litvidovi reporteri iz svih krajeva Trojne federacije zabeležili su potpise i naš zagrljaj.
<BR>&nbsp;&nbsp;&nbsp;&nbsp;&nbsp;"Fosilni Mars ponovo oživljava", prošaputa mi Ilaja na uvo. Pošli smo s celim društvom na večeru u onu istu prostoriju gde su me nekad kao zarobljenika držali centralistički stražari. "Ponosim se tobom", dodade on, stežući mi ruku.
<BR>&nbsp;&nbsp;&nbsp;&nbsp;&nbsp;"Govoriš kao da je završeno", rekoh snuždeno.
<BR>&nbsp;&nbsp;&nbsp;&nbsp;&nbsp;"Oh, ne", uzvrati on, odmahujući glavom. "Znam šta se sad dešava. Ja više nemam ženu. Viđaćemo se jednom mesečno... unapred zakazujući."
<BR>&nbsp;&nbsp;&nbsp;&nbsp;&nbsp;"Ne tako strašno, nadam se."
<BR>&nbsp;&nbsp;&nbsp;&nbsp;&nbsp;Sedeli smo u sredini dugog trpezarijskog stola s oblasnim guvernerima i primali zdravice predstavnika i zastupnika. Ti Sandra je održala karatak govor, skrušen i dirljiv, koji je odzvanjao dobro odmerenom notom novog rodoljublja, a zatim smo jeli.
<BR>&nbsp;&nbsp;&nbsp;&nbsp;&nbsp;Posmatrala sam predstavnike i zastupnike, guvernere, umornih ali spokojnih lica, kako razgovaraju i klimaju glavama dok jedu, i razabrala nešto što nikad ranije nisam znala, bar ne tako snažno.
<BR>&nbsp;&nbsp;&nbsp;&nbsp;&nbsp;Vreme kao da se usporilo, a sva moja pažnja usredsredila se na ove pojedinačne sekunde: na ruke koje prinose pune viljuške hrane do željnih usta, na užagrene oči koje posmatraju lica drugih, na zvuk smeha, uzbunjenog protivljenja nekakvoj šaljivoj optužbi, protesta protiv toga što se zasluge tako olako pripisuju, na iskrenu ženu koja iznosi osećanja u vezi s potpisivanjem, jedva primetno se mršteći dok izgovara reči; sve saradnike, pošto je trenutak došao, njihov istorijski čas, pošto je organski politički proces nabujao i poneo ih sa sobom...
<BR>&nbsp;&nbsp;&nbsp;&nbsp;&nbsp;Prema njima sam osećala, u tom zaustavljenom vremenu, ono što sam ranije osećala samo prema porodici ili mužu. A one koji su ostali izvan ovog procesa, koji su mu se usprotivili, doživljavala sam kao što majka ptica mora doživljavati zmiju koja krade jaja.
<BR>&nbsp;&nbsp;&nbsp;&nbsp;&nbsp;Ljubav i sumnja, sladak uspeh nasuprot razjedajućem strahu od onoga što može doći...
<BR>&nbsp;&nbsp;&nbsp;&nbsp;&nbsp;Okrenula sam se da pogledam ugao trpezarije gde sam pre mnogo godina stajala s Čarlsom i Dijanom, Šonom i Gretil, i zarekla se da se takva nepravda više nikad neće ponoviti.
<BR>
<BR>&nbsp;&nbsp;&nbsp;&nbsp;&nbsp;Predstavnici su se rasuli širom Marsa da svom narodu donesu glas o predloženom ustavu. U oblasnim skupštinama od jednog do drugog pola, Marsovci su pomno pretresali dokument i proučavali povelje i pravnologičke analize.
<BR>&nbsp;&nbsp;&nbsp;&nbsp;&nbsp;Bilo je incidenata. Jednog predstavnika napala je rulja odmetnutih kopača vode u Krateru Louel u Aoniji. Tri predstavnička pomoćnika proterana su iz svojih porodica. Podnošene su tužbe po starim pravilima sudstva pod Savetom, koje još ne beše ukinuto; a za sve to vreme, porodica Kejletet je utvrđivala svoje oblasno vlasništvo, okupljajući pod svoj zaštitnički skut otpadničke PG i šaljući Zemlji predloge koji su, neko vreme, učtivo prenebregavani.
<BR>&nbsp;&nbsp;&nbsp;&nbsp;&nbsp;Zemlja je bila strpljiva.
<BR>
<BR>&nbsp;&nbsp;&nbsp;&nbsp;&nbsp;Ilaju sam viđala možda jednom u pet dana, a kad bi bio na terenu, još i ređe.
<BR>&nbsp;&nbsp;&nbsp;&nbsp;&nbsp;Ilaja je bio pozvan da vodi istraživanja o razmnožavanju cista u Olimpiji, gde je radio sa profesorom Džordan-Erzulom i dr Šovinskim. Jednog nezaboravnog dana koji sam provela daleko od obaveza, on mi je pokazao širok kanjon u Kijaninim Brazdama, odabran za mesto velikog opita s materinskom cistom. Najbolji poznat primerak biće izložen Marsovoj atmosferi, zasut ledom i mineralnom prašinom, zagrejan infracrvenim svetiljkama, zatim pokriven kupolom i podvrgnut pritisku od jedne desetine bara. Posle višemesečne pripreme, biolozi iz Rubikon Sitija gajili su nadu da će videti učinke.
<BR>&nbsp;&nbsp;&nbsp;&nbsp;&nbsp;Kad god bismo se sastali, spavali smo van kuće, u gostinskim apartmanima, krčmama, izloženi domišljatostima lokalne kuhinje... Sve to za vreme dugih meseci putovanja po oblasnim skupštinama, učenja ili vožnje šatlom od stanice do stanice, dok sam ubeđivala, nagovarala, zastrašivala, objašnjavala osnove buduće marsovske vlade.
<BR>
<BR>&nbsp;&nbsp;&nbsp;&nbsp;&nbsp;U rano proleće M. G. 58, građani Marsa glasali su o ratifikaciji. Naš strpljivi rad i priprema doneli su željen ishod: ustav je ratifikovan, sa šezdeset šest odsto glasova za, trideset protiv i četiri odsto uzdržanih.
<BR>&nbsp;&nbsp;&nbsp;&nbsp;&nbsp;Sedam Povezanih Grupa odbilo je da učestvuje, uključujući i Kejletete, ostavivši tri velike oblasti i neke delove četiri ostale pod neizvesnim okolnostima, zasad izvan procesa.
<BR>&nbsp;&nbsp;&nbsp;&nbsp;&nbsp;Privremena vlada ostaće na vlasti još pet meseci, dok se predlažu i biraju kandidati za novu vlast. Trebalo je izabrati prestonicu ili izgraditi novu; oblasti su morale da se priklone zvaničnom saveznom popisu; moralo se rešiti pitanje poplave dobrovoljaca za položaje u vladi, i morali su se napraviti planovi da se ustrojstvo privremene vlade prenese na buduću izabranu vladu; trebalo je pomiriti suprotstavljene zakone raznih oblasti i PG.
<BR>&nbsp;&nbsp;&nbsp;&nbsp;&nbsp;Ekonomski savezi na Zemlji uputili su čestitke i obećali da će poslati ambsadore u novu Saveznu Republiku. PG sa Meseca i Pojasa učinile su isto.
<BR>&nbsp;&nbsp;&nbsp;&nbsp;&nbsp;Neko vreme se činilo moguće da naprosto prenebregnemo porodicu Kejletet i ostale otpadnike.
<BR>
<BR>&nbsp;&nbsp;&nbsp;&nbsp;&nbsp;Kad je planeta obišla pun krug, na Marsovskom Univerzitetu priređena je svečana večera nedelju dana posle ratifikacije. Svi guverneri, bivši predstavnici, zastupnici, advokati i pomoćnici, kao i novopostavljeni zvaničnici i ambasadori, okupili su se u trpezariji negdašnjeg MUS-a, njih pet stotina, da proslave pobedu.
<BR>&nbsp;&nbsp;&nbsp;&nbsp;&nbsp;Ilaja je strpljivo sedeo pored mene dok su video-čestitke prikazivane jedna za drugom. Držala sam ga za ruku, a on mi krišom dodade svoju pločicu s ishodima prvog opita sa cistom. Preletela sam fotografije i hemijske nalaze. Puževski ispljuvak? upitah bez glasa.
<BR>&nbsp;&nbsp;&nbsp;&nbsp;&nbsp;On se osmehnu. Još raste, napisa na pločici. Ti Sandra baci pogled na mene kad je novi ambasador Zemlje počeo da govori, i ja mu posvetih svu pažnju - ili sam se bar pretvarala da to činim. Ilaja me je gladio po butini, a ja sam iščekivala veče nasamo s njim - opet u hotelskoj sobi - posle obeda.
<BR>&nbsp;&nbsp;&nbsp;&nbsp;&nbsp;Kad je večera završena, jedan advokat iz porodice Jamaguči - stara pripadništva i opisi još su se držali - povede Ti Sandru u stranu, u tunel izvan trpezarije, i nešto joj šapnu na uho. Ti Sandra klimnu glavom i obrati mi se u pola glasa.
<BR>&nbsp;&nbsp;&nbsp;&nbsp;&nbsp;"Kaži Ilaji da ti zagreje krevet", reče. "Vratićeš se za nekoliko sati. Reci mu da je važno."
<BR>&nbsp;&nbsp;&nbsp;&nbsp;&nbsp;Poljubila sam Ilaju. On zgrabi moju ruku, zabrinut da je nešto pošlo naopako.
<BR>&nbsp;&nbsp;&nbsp;&nbsp;&nbsp;Ti Sandra zagrli Pola i njih dvoje se pogledaše s paćeničkim izrazom na licu. Oblasni guverner Sirije-Sinaja, advokat iz porodice Jamaguči i dva naoružana stražara muškarca otpratiše Ti Sandru i mene duboko u naučni kompleks MUS-a.
<BR>&nbsp;&nbsp;&nbsp;&nbsp;&nbsp;Stražari su nosili uniforme sinajske javne zaštite, sa na brzinu prišivenim oznakama u obliku zastave Republike. Ti Sandra nije obraćala pažnju na njih.
<BR>&nbsp;&nbsp;&nbsp;&nbsp;&nbsp;Usput su nam predstavili čoveka koga sam prepoznala kao advokata iz porodice Kejletet, Ajru Vinkelmana. Ni Ti Sandra ni ja nismo tačno znale u šta nas uvlače. Nejasna pomisao o državnom udaru ili nekom ispoljavanju sile od strane Kejleteta proletela mi je kroz glavu. Posle teške svečane večere, ova tajanstvenost izazivala je laku mučninu.
<BR>&nbsp;&nbsp;&nbsp;&nbsp;&nbsp;"Sad smo izvan glavnih univerzitetskih laboratorija", reče Vinkelman s kolebljivim osmehom. "I meni je ovo prvi put da silazim ovamo." Lice mu je bilo izbrazdano zabrinutim borama; izgledao je kao da danima nije spavao.
<BR>&nbsp;&nbsp;&nbsp;&nbsp;&nbsp;Stigli smo do teških čeličnih kliznih vrata. "Prijatelji, odavde pa nadalje idemo samo predsednik, potpredsednik i ja", objavi Vinkelman. "Izvinjavam se, ali bezbednost je veoma važna."
<BR>&nbsp;&nbsp;&nbsp;&nbsp;&nbsp;Guverner i advokat Jamagučija odmahnuše glavama, ali se ne usprotiviše. Stajali su sa strane dok je Vinkelman prislanjao dlan na ključaonicu.
<BR>&nbsp;&nbsp;&nbsp;&nbsp;&nbsp;"Molim da novi predsednik i potpredsednik pokažu svoje dlanove zbog sigurnosnog kodiranja", zatražiše vrata. "Kad to budu uradili, Ajra Vinkelman će ponovo staviti dlan da potvrdi identifikaciju."
<BR>&nbsp;&nbsp;&nbsp;&nbsp;&nbsp;Uradismo kako je traženo i vrata se otvoriše. Stražari su takođe ostali napolju. Iza vrata, kratak hodnik vodio je u visoko zasvođenu laboratoriju punu istraživačkih i opitnih stolova, cevi s debelom izolacijom, gustih svežnjeva električnih žica i vlaknastih provodnika, cilindara s tečnim gasom. Veći deo opreme imao je nepogrešiv izgled rashodovanog, upakovan, prekriven impregnatorom i antioksidantom. Samo je jedan mali ugao izgledao kao da se u njemu nešto zbiva.
<BR>&nbsp;&nbsp;&nbsp;&nbsp;&nbsp;"Na ovom projektu radi se već oko tri godine", reče Vinkelman. "Možda ste čuli za to, gospođice Madžumdar... U najmanju ruku, mislim da ste doznali za neke njegove strane. Naučnici i timovi za podršku koji u njemu učestvuju pre šest meseci su jednoglasno odlučili da raskinu s Kejletetima. Ja sam istupio iz Kejleteta i pošao s njima na Istraživački Univerzitet u Tarzi. Sad smo postigli dogovor sa MUS-om i preseljavamo ovde jedan deo našeg rada."
<BR>&nbsp;&nbsp;&nbsp;&nbsp;&nbsp;"Šta je ovo?" upita Ti Sandra, nestrpljivo se namrštivši.
<BR>&nbsp;&nbsp;&nbsp;&nbsp;&nbsp;Vinkelman se trudio da ne izgleda zvaničan. Budući suviše nervozan, nije uspevao u tome. "Mi - to jest, Olimpljani - zaključili smo da je porodica Kejletet pod prevelikim pritiskom sa Zemlje. Izglasali smo da se projekat obustavi, da se pretvaramo kako nismo uspeli." On odmahnu glavom i zatvori oči, s izrazom razočaranja. "Nismo hteli da Ahmed Kraun Najdžer ima takvu moć."
<BR>&nbsp;&nbsp;&nbsp;&nbsp;&nbsp;On nas povede do drugog kraja laboratorije, u onaj deo za koji se činilo da je korišćen. Tu su, iza pomičnog paravana, tri muškarca i dve žene sedeli za stolom, pijući čaj i jedući krofne. Kad smo se pojavili, oni ustadoše, otresoše mrvice sa odela i s poštovanjem nas pozdraviše.
<BR>&nbsp;&nbsp;&nbsp;&nbsp;&nbsp;Lice Čarlsa Frenklina se usukalo. Oči su mu bile prodornije i nemirnije, a činilo se da je stekao više dostojanstva i zrelosti. Njegovi saradnici izgledali su uznemireni, kao da im je nelagodno u našem prisustvu - ali Čarls je bio spokojan.
<BR>&nbsp;&nbsp;&nbsp;&nbsp;&nbsp;Vinkelman nas predstavi. Čarls se osmehnu kad smo se rukovali i promrmlja: "Mi se znamo."
<BR>&nbsp;&nbsp;&nbsp;&nbsp;&nbsp;"Jesu li to čuveni Olimpljani?" upita Ti Sandra.
<BR>&nbsp;&nbsp;&nbsp;&nbsp;&nbsp;"Ima ih još četvoro u Tarzi. Osim toga, sad više nismo tako čuveni", odgovori Čarls. "To ime mi se nikad nije dopadalo. Bilo je više zbog javnosti nego zbog nečeg drugog..."
<BR>&nbsp;&nbsp;&nbsp;&nbsp;&nbsp;"Za projekat koji je bio tajan", primeti Čindžija Park Amoj, sitna crnka krupnih očiju. Pitala sam se jesu li ona i Čarls ljubavnici. I gde je Čarlsova žena?
<BR>&nbsp;&nbsp;&nbsp;&nbsp;&nbsp;Advokati pokupiše stolice po laboratoriji, i mi sedosmo u krug pored stola. Samo je Čarls ostao da stoji, a Vinkelman se sa zadovoljstvom odrekao svoje uloge da objašnjava, povukavši se podalje od stola i sedeći u polusenci.
<BR>&nbsp;&nbsp;&nbsp;&nbsp;&nbsp;Naše pločice učitale su kratke izveštaje o svakom od njih, a dok smo se upoznavali, ja sam se trudila da zapamtim važne pojedinosti. Oni su bili matematičari i teorijski fizičari, svi stručnjaci za Bel kontinuum, za teoriju deskriptora. Glavni naučnik bio je Stiven Leander, guste srebrnaste kose i prijateljskog, mada čapkunastog ponašanja. Čindžija Park Amoj doselila se na Mars iz Pojasa; imala je, za Pojas tipične, dugačke ruke i noge i jak torzo; Tamara Kvang, najmlađa, krupnih, crnih očiju, s kožom boje crnog kineskog čaja, nosila je nekoliko spoljnjih pojačanja kao ukrase oko vrata i oko mišice; i Niemaja Rojs, iz PG Štajnburg-Leške, visok i vodnjikavih očiju, meke, smeđe kose pokrivene svilenom jarmulke-kapicom.
<BR>&nbsp;&nbsp;&nbsp;&nbsp;&nbsp;Usmerila sam pažnju ka stolu. Nekoliko četvrtastih crnih kutija visokih između dvadeset centimetara i jednog metra, zauzimalo je jedan kraj. Na drugom kraju stajala je izdvojena jedna blistava, bela kutija, povezana s ostalima debelim optičkim kablovima. Bela kutija očito je bila mislilac, ali nije nosila nikakvu oznaku porekla niti pripadnosti.
<BR>&nbsp;&nbsp;&nbsp;&nbsp;&nbsp;Leander mahnu Rojsu i Kvangovoj da nam donesu stolice. Sedosmo, a Ti Sandra se nasloni, duboko uzdahnuvši.
<BR>&nbsp;&nbsp;&nbsp;&nbsp;&nbsp;"Mislim da mi se ovo neće svideti", reče.
<BR>&nbsp;&nbsp;&nbsp;&nbsp;&nbsp;"Naprotiv", odgovori Leander, sevši na kraj stola. "Upravo ćemo vam ponuditi najneverovatniju mogućnost... možda u čitavoj istoriji."
<BR>&nbsp;&nbsp;&nbsp;&nbsp;&nbsp;Ti Sandra žustro odmahnu glavom. "To izgleda opasno", reče s oklevanjem. "Pri čemu je ta mogućnost samo druga strana propasti." Ona se uštinu za usnu i reče: "To je nešto više od običnih komunikacija, ako se ne varam."
<BR>&nbsp;&nbsp;&nbsp;&nbsp;&nbsp;Leander klimnu glavom i okrete se meni. "Čarls kaže da gospođica Madžumdar možda ima neku predstavu o tome šta smo otkrili."
<BR>&nbsp;&nbsp;&nbsp;&nbsp;&nbsp;"Ne baš", rekoh. "Pomaci, pretpostavljam."
<BR>&nbsp;&nbsp;&nbsp;&nbsp;&nbsp;Čarls se osmehnu, zadržavajući pogled na meni. Tokom godina, on je stekao nešto što nikad ne bih ni pomislila da može: ne samo držanje, ne samopouzdanje, već harizmu.
<BR>&nbsp;&nbsp;&nbsp;&nbsp;&nbsp;"Čarls je jednom rekao..." zaustih, pa ućutah, osećajući kako mi se vrelina penje u lice.
<BR>&nbsp;&nbsp;&nbsp;&nbsp;&nbsp;Leander se okrete ka Čarlsu.
<BR>&nbsp;&nbsp;&nbsp;&nbsp;&nbsp;"Jednom sam rekao potpredsednici kako se nadam da ću razbiti dugotrajni status quo i otkriti tajne svemira", objasni Čarls.
<BR>&nbsp;&nbsp;&nbsp;&nbsp;&nbsp;Leander se nasmeja. "Nisi mnogo pogrešio", reče. "Status quo je zasigurno narušen. Nije bilo ničeg ovako revolucionarnog još od nanotehnologije - a to će izbledeti u poređenju s ovim. Čarls je naš glavni teoretičar, a čini se da je vešt da stvari objašnjava jednostavno. Da li bi hteo da šefove naše nove republike izvestiš o tome šta nudimo?"
<BR>&nbsp;&nbsp;&nbsp;&nbsp;&nbsp;Sa nesvojstveno mrgodnim pogledom, Ti Sandra se celim svojim krupnim telom upadljivo okrete prema Čarlsu.
<BR>&nbsp;&nbsp;&nbsp;&nbsp;&nbsp;"Otkrili smo kako da prodremo u Bel kontinuum, kako da podesimo prirodu sastavnih delova energije i materije", poče on. "Zajedno smo razvili sveobuhvatnu teoriju materije i energije. Teoriju prenosa podataka. Znamo kako da dospemo do deskriptivnog jezgra čestice i da ga izmenimo."
<BR>&nbsp;&nbsp;&nbsp;&nbsp;&nbsp;"Deskriptivnog jezgra?" upita Ti Sandra.
<BR>&nbsp;&nbsp;&nbsp;&nbsp;&nbsp;"Svaka čestica postoji kao informacijska matrica. Ona nosi deskriptore svih njenih bitnih odlika. U stvari, potpuna deskripcija jeste čestica. Ona prenosi informacije o svojoj prirodi i utvrđuje se u odnosu na druge čestice putem razmene bosona - na primer, fotona - ili kroz Bel kontinuum. Bel kontinuum je neka vrsta knjigovodstvenog sistema koji obračunava izvesne odlike u svemiru."
<BR>&nbsp;&nbsp;&nbsp;&nbsp;&nbsp;"Kakva matrica?" upita Ti Sandra.
<BR>&nbsp;&nbsp;&nbsp;&nbsp;&nbsp;"Matrica prenosa podataka", odgovori Čarls. "Za nju nema drugačije definicije."
<BR>&nbsp;&nbsp;&nbsp;&nbsp;&nbsp;"Kao kompjuterska memorija?"
<BR>&nbsp;&nbsp;&nbsp;&nbsp;&nbsp;"To je ponekad upotrebljiva metafora", reče Leander.
<BR>&nbsp;&nbsp;&nbsp;&nbsp;&nbsp;"Mi ne definišemo matricu", istrajavao je Čarls.
<BR>&nbsp;&nbsp;&nbsp;&nbsp;&nbsp;"Božanski kompjuter?" upita Ti Sandra, namrštivši se još više.
<BR>&nbsp;&nbsp;&nbsp;&nbsp;&nbsp;Čarls se pomirljivo osmehnu. "Bogovi nisu neophodni."
<BR>&nbsp;&nbsp;&nbsp;&nbsp;&nbsp;"Šteta", odgovori Ti Sandra. "Molim vas, nastavite."
<BR>&nbsp;&nbsp;&nbsp;&nbsp;&nbsp;"Većina čestica koje sačinjavaju materiju ima deskripciju od dvesta trideset jednog informativnog bita - uključujući masu, naboj, spin, stanje kvanta, komponente kinetičke i potencijalne energije, njihov položaj u prostoru i trenutak u vremenu, u odnosu na druge čestice."
<BR>&nbsp;&nbsp;&nbsp;&nbsp;&nbsp;"Njihova dokumentacija", reče Leander.
<BR>&nbsp;&nbsp;&nbsp;&nbsp;&nbsp;"Platežna sposobnost", dodade Rojs. Šala nije uspela.
<BR>&nbsp;&nbsp;&nbsp;&nbsp;&nbsp;"Vrlo dobro", reče Ti Sandra. "Vrlo zanimljivo. Ali zašto mi ne pošaljete pismeni izveštaj o svojim rezultatima?"
<BR>&nbsp;&nbsp;&nbsp;&nbsp;&nbsp;Leander se pribra. "Ovo su samo dopunska obaveštenja. Velik deo ove teorije prihvaćen je danas u visokoj fizici..."
<BR>&nbsp;&nbsp;&nbsp;&nbsp;&nbsp;"U nekim krugovima je protivurečna", reče Čarls, trljajući ruke.
<BR>&nbsp;&nbsp;&nbsp;&nbsp;&nbsp;"Idioti", reče Rojs, sažaljivo odmahujući glavom.
<BR>&nbsp;&nbsp;&nbsp;&nbsp;&nbsp;"Ali mi smo jedini koji su uspeli da utiču na podatke u česticama pomoću ulaska u Bel kontinuum", reče Čarls. "Možemo da pretvorimo čestice u njihove antičestice..."
<BR>&nbsp;&nbsp;&nbsp;&nbsp;&nbsp;"Sve dok čuvamo naboj", dodade Rojs.
<BR>&nbsp;&nbsp;&nbsp;&nbsp;&nbsp;"Tačno. Možemo da proizvedemo antimateriju ili kontramateriju neposredno iz obične materije."
<BR>&nbsp;&nbsp;&nbsp;&nbsp;&nbsp;On dopusti da se sve ovo slegne. Ti Sandra je kritički posmatrala Olimpljane, još sumnjičava. "Je li to izvor energije?" upita.
<BR>&nbsp;&nbsp;&nbsp;&nbsp;&nbsp;"Strahovite količine energije", odgovori Leander. "Još nismo izgradili veliki reaktor, ali nema teorijskih granica energije koju možemo da oslobodimo. Ukrotimo."
<BR>&nbsp;&nbsp;&nbsp;&nbsp;&nbsp;"Olovo u zlato?" upita Vinkelman.
<BR>&nbsp;&nbsp;&nbsp;&nbsp;&nbsp;"Ne možemo da stvaramo masu", odgovori Čarls. "Ne još."
<BR>&nbsp;&nbsp;&nbsp;&nbsp;&nbsp;Ti Sandra je sad izgledala istinski zapanjena. "Ne još?" ponovi ona. "Možda jednog dana, uskoro?"
<BR>&nbsp;&nbsp;&nbsp;&nbsp;&nbsp;"Ne znamo", reče Čarls. "Nije nemoguće, mislim. Ali nekolicina se ne slaže."
<BR>&nbsp;&nbsp;&nbsp;&nbsp;&nbsp;Rojs i Kvangova podigoše ruke. "Ulivamo ostalima smernost", reče Rojs.
<BR>&nbsp;&nbsp;&nbsp;&nbsp;&nbsp;"Ja dopuštam tu mogućnost", reče Leander.
<BR>&nbsp;&nbsp;&nbsp;&nbsp;&nbsp;"Podjednako značajno, to pretvaranje možemo da izvedemo na daljinu", nastavi Čarls. "To jest, možemo da naciljamo određenu oblast i u njoj pretvorimo materiju u kontramateriju, na udaljenosti i do devet ili deset milijardi kilometara. Zapravo, bilo gde u Sunčevom sistemu."
<BR>&nbsp;&nbsp;&nbsp;&nbsp;&nbsp;Skup je na trenutak zaćutao. Olimpljani su posmatrali nas, i jedni druge, nelagodno, kao deca optužena za neko nepočinstvo.
<BR>&nbsp;&nbsp;&nbsp;&nbsp;&nbsp;Ja sam zurila u Čarlsa s mešavinom užasa i strahopoštovanja.
<BR>&nbsp;&nbsp;&nbsp;&nbsp;&nbsp;"Da li Zemlja zna da ste vi došli do ovog... otkrića, ovog proboja?" upitah.
<BR>&nbsp;&nbsp;&nbsp;&nbsp;&nbsp;Olimpljani odmahnuše glavama. "Možda naslućuju", odgovori Čarls, "ali mi smo sve držali u tišini. Samo smo nas devetoro i Ajra shvatili koliko smo daleko dospeli. A ovi poslednji događaji... najznačajniji događaji... nisu stariji od šest meseci."
<BR>&nbsp;&nbsp;&nbsp;&nbsp;&nbsp;"Kejleteti?" upitah.
<BR>&nbsp;&nbsp;&nbsp;&nbsp;&nbsp;"Oni su uvereni da smo napravili mali komunikacioni proboj, otkako smo ih napustili", odgovori Čarls. "Ništa više."
<BR>&nbsp;&nbsp;&nbsp;&nbsp;&nbsp;"Koliko mali?" upitah.
<BR>&nbsp;&nbsp;&nbsp;&nbsp;&nbsp;"Rekli smo im da možemo da uđemo u deskriptore kako bismo emitovane poruke uskladili sa stanjem na njihovom izvoru. To jest, možemo da očistimo od smetnji radio-signale."
<BR>&nbsp;&nbsp;&nbsp;&nbsp;&nbsp;"Možete li?" upitah.
<BR>&nbsp;&nbsp;&nbsp;&nbsp;&nbsp;"Naravno", odgovori Čarls. Ulivao mi je nelagodnost, pomno me posmatrajući sa začuđenim, odsutnim izrazom lica. "Ali mi, zapravo, možemo nešto još bolje od toga. Možemo da prenosimo signale trenutno, širom Sunčevog sistema."
<BR>&nbsp;&nbsp;&nbsp;&nbsp;&nbsp;"Jeste li?" upitah.
<BR>&nbsp;&nbsp;&nbsp;&nbsp;&nbsp;"Nismo. Samo po Marsu", odgovori on. "Razume se, potrebna su nam dva uređaja. Nijedan ne postoji na Zemlji niti bilo gde drugde u Sunčevom sistemu."
<BR>&nbsp;&nbsp;&nbsp;&nbsp;&nbsp;"Šta očekujete da mi učinimo?" upita Ti Sandra.
<BR>&nbsp;&nbsp;&nbsp;&nbsp;&nbsp;Leander i Čarls su govorili zajedno, a Čarls je povlađivao Leandru. Postajalo mi je očigledno da, zapravo, Čarls vodi grupu, ali da je odabrao Leandra kao govornika zrelijeg izgleda. To Čarlsa nije sprečilo da mu upada u reč.
<BR>&nbsp;&nbsp;&nbsp;&nbsp;&nbsp;"Gospođo predsednik, vi ste na čelu prve delotvorne vlade u marsovskoj istoriji", reče Leander. "Već godinama strahujemo da će naš rad doneti plodove u neprikladnoj političkoj klimi i da će biti zloupotrebljen ili da će korist izvući Zemlja, ne Mars. Kroz nekoliko godina, možda i pre, istraživači na Zemlji znaće ono što mi znamo, a to bi moglo biti opasno."
<BR>&nbsp;&nbsp;&nbsp;&nbsp;&nbsp;"Opasno je i da samo Mars to zna", rekoh. "Ako Zemlja veruje da mi imamo tu moć..."
<BR>&nbsp;&nbsp;&nbsp;&nbsp;&nbsp;"Slažem se", reče Čarls. "Ali ne možemo samo da dreždimo nad onim što znamo."
<BR>&nbsp;&nbsp;&nbsp;&nbsp;&nbsp;Ti Sandra ukrsti ruke i protrlja svoja krupna ramena. "Naša vlada je privremena", reče. "Služimo samo nekoliko meseci."
<BR>&nbsp;&nbsp;&nbsp;&nbsp;&nbsp;Leander reče: "Mislili smo da više ne možemo da čekamo."
<BR>&nbsp;&nbsp;&nbsp;&nbsp;&nbsp;Čarls je nagnuo glavu na stranu i polako njom odmahnuo, zatim se ponovo zagledao u mene. "Izvinjavam se zbog poziva naprečac, bez pripreme", reče. "Kaseja, ne znam kako da ti saopštim... važnost ovoga. Ja nisam samoživac - to znaš."
<BR>&nbsp;&nbsp;&nbsp;&nbsp;&nbsp;"Pa", reče Rojs, osmehujući se, ali Leander spusti ruku na mladićevo rame.
<BR>&nbsp;&nbsp;&nbsp;&nbsp;&nbsp;"Dok si bila na Zemlji, postavila si mi pitanje na koje nisam mogao da odgovorim. Izvinjavam se zbog toga. Možda sad razumeš zašto."
<BR>&nbsp;&nbsp;&nbsp;&nbsp;&nbsp;"Kejleteti nisu mogli da vas izdržavaju, pa se okrećete nama", rekoh. Te reči odzvanjale su mnogo jačom optužbom nego što sam nameravala. "Vama treba novac."
<BR>&nbsp;&nbsp;&nbsp;&nbsp;&nbsp;"Mi smo, zapravo, već u fazi razvoja i primene", reče Leander. "Koristeći stipendiju Istraživačkog centra u Tarzi, napravili smo motore za dalekometne svemirske brodove, opravljene i doterane obične šatlove i linijske brodove. Teorijski, bilo bi nam dovoljno nekoliko tona pogonskog goriva da za nekoliko nedelja pređemo sistem, sasvim udobno..."
<BR>&nbsp;&nbsp;&nbsp;&nbsp;&nbsp;Čarls ispruži ruke kao da preklinje. "To jedva da je početak. Obim onoga što smo saznali je ogroman", reče, kao da se još obraća samo meni. "Možda ne znamo sve..."
<BR>&nbsp;&nbsp;&nbsp;&nbsp;&nbsp;"Sasvim sigurno ne znamo", odvrati Leander.
<BR>&nbsp;&nbsp;&nbsp;&nbsp;&nbsp;"Ali smo otvorili vrata", završi Čarls. "Ne govorimo vam ovo da bismo dobili sredstva. Moja je dužnost kao Marsovca da izvestim vođe prve prave marsovske vlade. Pošto sam to učinio, na vama je da odlučite kuda ćemo dalje."
<BR>&nbsp;&nbsp;&nbsp;&nbsp;&nbsp;"Dobro, mladiću", reče Ti Sandra. Ona nije bila mnogo starija od Čarlsa ili mene, ali njeno ophođenje nije izgledalo neprikladno. "Pružate nam svemir na tanjiru. Jesam li u pravu kad to kažem?"
<BR>&nbsp;&nbsp;&nbsp;&nbsp;&nbsp;Leander je počeo da govori, ali Čarls ponovo uze reč, ostavivši sedokosog naučnika da se lažno smeška i uzbuđeno maše rukama.
<BR>&nbsp;&nbsp;&nbsp;&nbsp;&nbsp;"Možemo da upriličimo demonstraciju", reče Čarls. "Nešto malo, ali ubedljivo. Možemo učiniti da oblaci pare na orbiti eksplodiraju kao velike rakete za vatromet. Bez štete, bez mnogo opasnog zračenja, ali..."
<BR>&nbsp;&nbsp;&nbsp;&nbsp;&nbsp;"Zemlja bi mogla pomisliti da se događa nešto neobično", upozori Leander.
<BR>&nbsp;&nbsp;&nbsp;&nbsp;&nbsp;Ti Sandra pusti ramena i sklopi ruke u krilu. "Ne treba nam velika, očigledna demonstracija", reče. "Volela bih da drugi naučnici pregledaju vaš rad. Mi odabiramo naučnike. Onda razmišljamo o sledećem koraku."
<BR>&nbsp;&nbsp;&nbsp;&nbsp;&nbsp;"Mislimo da je važno voditi računa o bezbednosti", reče Čarls, a njegovi saradnici odlučno klimnuše glavama.
<BR>&nbsp;&nbsp;&nbsp;&nbsp;&nbsp;"Oh, da", reče Čindžija Park Amoj.
<BR>&nbsp;&nbsp;&nbsp;&nbsp;&nbsp;"Neki delovi našeg rada veoma su istančani, a imali smo i malo sreće", reče Čarls. "Ali većina onog što znamo poznata je i naučnicima na Zemlji. Možda im neće mnogo trebati da razrade nekoliko pretpostavki..."
<BR>&nbsp;&nbsp;&nbsp;&nbsp;&nbsp;"Zar neće biti bolje ako svi znaju?" upita Ti Sandra.
<BR>&nbsp;&nbsp;&nbsp;&nbsp;&nbsp;"Mislim da neće", odgovori Vinkelman, koraknuvši napred. "Zemlja bi to upotrebila da ostatak Trojne federacije primora da čini što ona hoće."
<BR>&nbsp;&nbsp;&nbsp;&nbsp;&nbsp;"Zar ne bismo mogli da se branimo?"
<BR>&nbsp;&nbsp;&nbsp;&nbsp;&nbsp;"Još nema odbrane", reče Čarls. "Treba da shvatite pojedinosti da biste razumeli zašto. Upotreba toga kao oružja istinski je zastrašujuća. Daljinsko pretvaranje materije u kontramateriju... Nema odbrane."
<BR>&nbsp;&nbsp;&nbsp;&nbsp;&nbsp;"Odakle potiče sva ta energija?" živahno upita Ti Sandra, kao da joj je neka nova sumnja ulila nadu da je sve ovo izmišljotina. "Tvrdite da možete prekršiti osnovne zakone fizike?"
<BR>&nbsp;&nbsp;&nbsp;&nbsp;&nbsp;"Ne", odgovori Leander. "Samo malo štimujemo knjige. Ovde dodamo, tamo oduzmemo. Račun je tačan."
<BR>&nbsp;&nbsp;&nbsp;&nbsp;&nbsp;"Gospodine Leander, koja je vaša pripadnost?" upita Ti Sandra.
<BR>&nbsp;&nbsp;&nbsp;&nbsp;&nbsp;"Ja sam takođe bivši Kejletet", odgovori on.
<BR>&nbsp;&nbsp;&nbsp;&nbsp;&nbsp;"Svi ste potpuno raskinuli s Kejletetima?"
<BR>&nbsp;&nbsp;&nbsp;&nbsp;&nbsp;Grupa klimnu glavom. "Niko od nas ne veruje Ahmedu Kraunu Najdžeru", reče Vinklemna.
<BR>&nbsp;&nbsp;&nbsp;&nbsp;&nbsp;"Treba li vam još novca?" upitah.
<BR>&nbsp;&nbsp;&nbsp;&nbsp;&nbsp;"To zavisi od vlade", odgovori Čarls. "Od vas."
<BR>&nbsp;&nbsp;&nbsp;&nbsp;&nbsp;"Ni najmanje", rekoh. "Nemamo nikakvu predstavu o tome šta vam je potrebno, ili šta..."
<BR>&nbsp;&nbsp;&nbsp;&nbsp;&nbsp;Glas mi je posustajao. Ti Sandra me uhvati za ruku i steže je. "Treba nam vremena da razmislimo. I da proučimo dokumenta. Verujem da bi trebalo pozvati ostale naučnike da nas posavetuju. Zasad nema demonstracija. A sigurna sam da će se moja potpredsednica složiti sa mnom da svi vi treba ozbiljno da se pozabavite praktičnom primenom svojih otkrića, kao i sastavljanjem novog izveštaja."
<BR>&nbsp;&nbsp;&nbsp;&nbsp;&nbsp;"Imamo takav izveštaj, s podrobnim planovima", reče Leander.
<BR>&nbsp;&nbsp;&nbsp;&nbsp;&nbsp;Ti Sandra odlučno odmahnu glavom. "Ne sad, molim vas. Ionako ću noćas imati košmarne snove. Vratićemo se svojim dužnostima, svojim muževima... Svojim ličnim mislima. I", dodade ona, "svojim molitvama."
<BR>&nbsp;&nbsp;&nbsp;&nbsp;&nbsp;Čarls pruži ruku, kao i ostali, pa se svi rukovasmo. "Nećemo ništa raditi bez vladine saglasnosti", reče Vinkelman dok nas je pratio do vrata i niz tunel iza njih.
<BR>&nbsp;&nbsp;&nbsp;&nbsp;&nbsp;"Ne", reče Ti Sandra. "Sasvim sigurno nećete."
<BR>
<BR>&nbsp;&nbsp;&nbsp;&nbsp;&nbsp;Ti Sandra me je pozvala u svoje odaje, u rektorski apartman, i ponudila me šoljom čaja pred spavanje. Lice joj je bilo sivo dok je sipala. "Jednom sam usnila", reče, "da mi je prišao divan muškarac i spustio mi ćup zlata u krilo. Trebalo je da budem veoma srećna."
<BR>&nbsp;&nbsp;&nbsp;&nbsp;&nbsp;"A nisi?" upitah.
<BR>&nbsp;&nbsp;&nbsp;&nbsp;&nbsp;"Bila sam prestravljena. Nisam želela tu odgovornost. Rekla sam mu da ga uzme natrag." Ona se uspravi i zagleda se u sobu. Ovde je, pre mnogo godina, rektorka Konor naredila proterivanje studenata, izazvavši naš protest.
<BR>&nbsp;&nbsp;&nbsp;&nbsp;&nbsp;"Ti poznaješ Čarlsa Frenklina?" upita ona.
<BR>&nbsp;&nbsp;&nbsp;&nbsp;&nbsp;"Bili smo ljubavnici, nakratko", odgovorih.
<BR>&nbsp;&nbsp;&nbsp;&nbsp;&nbsp;Ti Sandra blagonaklono klimnu glavom na to priznanje. "Ja sam imala četiri ljubavnika pre Pola. Nijedan od njih nije mnogo obećavao. Čarls Frenklin mora da je bio nešto."
<BR>&nbsp;&nbsp;&nbsp;&nbsp;&nbsp;"Bio je sladak i oduševljen", rekoh.
<BR>&nbsp;&nbsp;&nbsp;&nbsp;&nbsp;"Ali ti ga nisi volela."
<BR>&nbsp;&nbsp;&nbsp;&nbsp;&nbsp;"Mislim da jesam", odgovorih, "ali sam bila vrlo zbunjena."
<BR>&nbsp;&nbsp;&nbsp;&nbsp;&nbsp;"A da si stupila s njim u zakonitu vezu?"
<BR>&nbsp;&nbsp;&nbsp;&nbsp;&nbsp;"Pitao je", rekoh.
<BR>&nbsp;&nbsp;&nbsp;&nbsp;&nbsp;"Oh?" Ti Sandra sede na kauč pored mene, pa smo neko vreme pijuckale čaj u tišini. "Molim te, reci mi da ovi naučnici pričaju glupe viceve."
<BR>&nbsp;&nbsp;&nbsp;&nbsp;&nbsp;Nisam odgovorila.
<BR>&nbsp;&nbsp;&nbsp;&nbsp;&nbsp;"Gospođo potpredsednice", reče ona, "život postaje korpa govana."
<BR>&nbsp;&nbsp;&nbsp;&nbsp;&nbsp;"Ne trešanja", odvratih.
<BR>&nbsp;&nbsp;&nbsp;&nbsp;&nbsp;"Sranje", žustro ponovi ona. "Mi smo samo deca, Kaseja. Nipošto ne možemo da kontrolišemo ovoliko moći."
<BR>&nbsp;&nbsp;&nbsp;&nbsp;&nbsp;"Ljudi nisu spremni?"
<BR>&nbsp;&nbsp;&nbsp;&nbsp;&nbsp;Ona frknu. "Ne govorim o celom čovečanstvu. Govorim o nama - običnim Marsovcima. Užasavam se onoga što Zemlja može učiniti ako otkrije, i onoga što mi možemo učiniti zauzvrat..."
<BR>&nbsp;&nbsp;&nbsp;&nbsp;&nbsp;"Ako oni..."
<BR>&nbsp;&nbsp;&nbsp;&nbsp;&nbsp;"Da", odgovori ona pre no što sam završila.
<BR>&nbsp;&nbsp;&nbsp;&nbsp;&nbsp;"Treba to da posmatramo s vedrije strane", rekoh.
<BR>&nbsp;&nbsp;&nbsp;&nbsp;&nbsp;Ona pređe preko toga, odmahnuvši rukom i stresavši ramenima. "I svih ovih godina, Čarls Frenklin ti nikad nije rekao? Ti si mu pisala, postavljala pitanja, zar ne?"
<BR>&nbsp;&nbsp;&nbsp;&nbsp;&nbsp;"Jednom", odgovorih. "Na ujakov nagovor. Čarls mi je rekao da radi na nečem veoma važnom, ali da će to... da to može izazvati mnogo političkih neprilika. Rekao je, zapravo, da stvari neće postati ništa lakše. Mislila sam da preteruje."
<BR>&nbsp;&nbsp;&nbsp;&nbsp;&nbsp;"Da li bi trebalo da nasamo porazgovaramo s Čarlsom Frenklinom, ili sa Stivenom Leanderom?"
<BR>&nbsp;&nbsp;&nbsp;&nbsp;&nbsp;"Mislim da je Čarls glavni."
<BR>&nbsp;&nbsp;&nbsp;&nbsp;&nbsp;"Je li on mudar, Kaseja?"
<BR>&nbsp;&nbsp;&nbsp;&nbsp;&nbsp;Nasmešila sam se i odmahnula glavom. "Ne znam. Nije bio mnogo mudar kad smo bili mlađi. Uostalom, nisam ni ja."
<BR>&nbsp;&nbsp;&nbsp;&nbsp;&nbsp;"Zabrinjava me uplitanje Kejletetovih", reče Ti Sandra. "Ne bi me začudilo da Ahmed Kraun Najdžer zna više nego što ovi naučnici tvrde da zna. A ukoliko zna, iskoristiće tu informaciju. Saterali smo ga u ćošak. Na Marsu nije nikud dospeo. U stisci je, politički i finansijski."
<BR>&nbsp;&nbsp;&nbsp;&nbsp;&nbsp;"Nemamo vodič za čuvanje vladinih tajni", rekoh. "Kome da verujemo?"
<BR>&nbsp;&nbsp;&nbsp;&nbsp;&nbsp;"Da verujemo! Ja ni samoj sebi ne verujem." Ti Sandra napravi tužno lice. "Nek nam svima Bog pomogne."
<BR>
<BR>&nbsp;&nbsp;&nbsp;&nbsp;&nbsp;Te noći sam ležala pored Ilaje, gledajući ga kako spava. On je skoro uvek čvrsto spavao, kao dete; zamišljala sam kako mu je glava puna uspomena na iskopine, razmišljanja o poslu koji tek treba uraditi na brazdama... Zavidela sam mu toliko da su mi na oči navirale suze detinjastog gneva.
<BR>&nbsp;&nbsp;&nbsp;&nbsp;&nbsp;Podelili smo čašu portoa i malo svežeg sira, proizvedenih u porodicama Erzulovih i poklonjenih novoj vladi. On se šalio na račun beskrajnih povlastica koje uživaju ljudi u središtu; ja nisam odgovarala, pa me je upitao zašto sam tako sumorna. "Sve ide kako treba", rekao je. "Zaslužujete čestitke, svi odreda."
<BR>&nbsp;&nbsp;&nbsp;&nbsp;&nbsp;Probala sam da se osmehnem. Pokušaj nije bio osobito ubedljiv.
<BR>&nbsp;&nbsp;&nbsp;&nbsp;&nbsp;"Da li će ti smetati ako malo ispitujem?" upita on, približivši mi se na krevetu.
<BR>&nbsp;&nbsp;&nbsp;&nbsp;&nbsp;Odmahnula sam glavom.
<BR>&nbsp;&nbsp;&nbsp;&nbsp;&nbsp;"Čula si nešto uznemirujuće", reče. "Nešto što ne možeš da mi ispričaš."
<BR>&nbsp;&nbsp;&nbsp;&nbsp;&nbsp;"Volela bih da mogu", rekoh usrdno. "Tako su mi potrebni savet i mudrost."
<BR>&nbsp;&nbsp;&nbsp;&nbsp;&nbsp;"Je li nešto opasno?"
<BR>&nbsp;&nbsp;&nbsp;&nbsp;&nbsp;"Čak ni to ne mogu da ti kažem", rekoh.
<BR>&nbsp;&nbsp;&nbsp;&nbsp;&nbsp;On se spusti na veliki krevetski jastuk, stavivši ruke pod glavu. "Biće mi drago kad..."
<BR>&nbsp;&nbsp;&nbsp;&nbsp;&nbsp;"Budeš dobio natrag svoju ženu?" upitah brzo, posmatrajući ga prekorno.
<BR>&nbsp;&nbsp;&nbsp;&nbsp;&nbsp;"Ne", smireno reče Ilaja. "Pa, zapravo, da." Nasmešio se. "Trik pitanje. Još te nisam izgubio."
<BR>&nbsp;&nbsp;&nbsp;&nbsp;&nbsp;"Da", rekoh, neuspokojena, "ali ja ne mogu da idem s tobom na iskopavanja. Retko provodimo vreme zajedno. Volela bih da sam čitavo vreme s tobom. Smučili su mi se sastanci, večere, propaganda i to što me nazivaju 'babicom Novog Marsa'."
<BR>&nbsp;&nbsp;&nbsp;&nbsp;&nbsp;Ilaja nije hteo da mi odbrusi. To me je još više naljutilo, pa sam skočila iz kreveta, žustro koračajući gore-dole duž kraćeg zida sobe, dižući pesnicu prema tavanici. "Bože, Bože, Bože!" vrištala sam. "Ja neću to, meni to ne treba!" Ponovo sam se ustremila na njega, ispruženih ruku i prstiju povijenih kao veštičje kandže. "Držali smo stvari pod kontrolom! Sve smo mogli sami da uradimo! Ovo samo toliko pogoršava stvari."
<BR>&nbsp;&nbsp;&nbsp;&nbsp;&nbsp;Ilaja me je bespomoćno gledao. "Želeo bih..."
<BR>&nbsp;&nbsp;&nbsp;&nbsp;&nbsp;"Ali ne možeš!"
<BR>&nbsp;&nbsp;&nbsp;&nbsp;&nbsp;Jednostrana vika se stišala i ja se sručih niza zid, savijenih kolena, prazno zureći u jedan ugao kreveta. Ilaja je kleknuo kraj mene, s rukom na mom ramenu. Potom, kao nekakvo izvinjenje, na silu sam vodila ljubav s njim. Moja lažna predstava nije, izgleda, bila dovoljna. Čvrsto sam se prislonila uz njega, pa smo pričali o vremenu posle isteka mandata privremene vlade.
<BR>&nbsp;&nbsp;&nbsp;&nbsp;&nbsp;Rekla sam da želim učiteljsko mesto u nekoj nezavisnoj školi, a on me je uveravao da neće biti kraja takvim nameštenjima. Treba samo da zatražim. "Babica Novog Marsa", reče on nežno. "Pristaje, zaista. Nemoj se ljutiti na sebe."
<BR>&nbsp;&nbsp;&nbsp;&nbsp;&nbsp;Gledala sam ga kako tone u san, razmišljajući o vremenu kad ćemo imati decu, pitajući se da li će to vreme ikada doći.
<BR>&nbsp;&nbsp;&nbsp;&nbsp;&nbsp;Bilo je lako zamisliti do čega bi mogla dovesti tolika moć. Likovi Ahmeda Krauna Najdžera i Fričajld Dobl, v&oacute;đa bez mudrosti, uspomene na snažnu, pribranu Zemlju; kako bi se oni osećali da znaju da mladi, naivni, opasni Mars ima takvu moć?
<BR>&nbsp;&nbsp;&nbsp;&nbsp;&nbsp;Možda već znaju i imaju spremne planove, a mi ne možemo učiniti ništa.
<BR>
<BR>&nbsp;&nbsp;&nbsp;&nbsp;&nbsp;Olimpljani su podigli malu, udaljenu laboratoriju u Melan Dorsi, iskoristivši sopstveni novac i komad zemlje koji je poklonila PG Klajn. Melan Dorsa je zemljište prošarano kraterima, s juga odsečeno plitkim kanjonima i pokriveno niskim dinama. Tu je bilo malo vode i još manje nalazišta.
<BR>&nbsp;&nbsp;&nbsp;&nbsp;&nbsp;Čak i na Marsu, to je bila pustinja.
<BR>&nbsp;&nbsp;&nbsp;&nbsp;&nbsp;Sama sam otišla da vidim demonstraciju. Ti Sandra imala je hitan sastanak u Jeliseju, da podstakne podršku novoj vladi među iznenada uznemirenim predstavnicima i kod jednog oblasnog guvernera ograničenih sposobnosti i slabe pameti. Pouzdala se u mene da budem njene oči i uši, ali sam takođe osetila da se užasava onoga što bi nam mogli pokazati, veličine tog neočekivanog i neželjenog dara. Ja nisam bila ništa hrabrija od Ti Sandre, ali sam možda imala manje mašte.
<BR>&nbsp;&nbsp;&nbsp;&nbsp;&nbsp;Sa mnom su u šatlu sa MUS-a leteli Čarls i Stiven Leander. Šatl je nosio vladine oznake - zastavu i 'SRM 1' kao znak da prevozi veoma značajne ličnosti. Trebalo je da se sastanemo s dva nepristrasna naučnika iz porodica Jamaguči i Erzul, koji će iz Rubikon Sitija zasebno doleteti u laboratoriju u Melan Dorsi.
<BR>&nbsp;&nbsp;&nbsp;&nbsp;&nbsp;Kroz Melan Dorsu nisu prolazili vozovi, nije bilo nijedne stanice u krugu od četiri stotine kilometara oko laboratorije, a Čarls me je upozorio na to da tamo nema mnogo udobnosti.
<BR>&nbsp;&nbsp;&nbsp;&nbsp;&nbsp;Prekorno sam ga posmatrala. "Raskoš mi nije mnogo važna, pogotovo ne sada", rekoh. Leander oseti naelektrisanu atmosferu i navlaš stade da posmatra predeo koji je promicao nekoliko desetina metara ispod nas. Letelica je prešla iznad niskog grebena, zatim nastavila da se penje kako bi izbegla oluju rasute prašine.
<BR>&nbsp;&nbsp;&nbsp;&nbsp;&nbsp;Čarls trepnu, iznenađen mojim tonom, zatim se maši za pločicu. "Treba mnogo toga da nadoknadimo."
<BR>&nbsp;&nbsp;&nbsp;&nbsp;&nbsp;"Pročitala sam vaše izveštaje", rekoh. "Veći deo toga umnogome prevazilazi moju moć shvatanja."
<BR>&nbsp;&nbsp;&nbsp;&nbsp;&nbsp;Čarls klimnu glavom. "Zamisli su, međutim, sasvim jednostavne."
<BR>&nbsp;&nbsp;&nbsp;&nbsp;&nbsp;On stisnu usne i uzvi jednom obrvom. "Jesi li spremna da ponešto veruješ na reč?"
<BR>&nbsp;&nbsp;&nbsp;&nbsp;&nbsp;"Moraću, zar ne?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Onda pretpostavljam da sam spremna."
<BR>&nbsp;&nbsp;&nbsp;&nbsp;&nbsp;"Ljuta si."
<BR>&nbsp;&nbsp;&nbsp;&nbsp;&nbsp;"Ne na tebe lično", rekoh.
<BR>&nbsp;&nbsp;&nbsp;&nbsp;&nbsp;Leander odveza pojas i ustade. "Idem napred da bolje vidim", reče. Nismo obraćali pažnju na njega. On sleže ramenima i sede tamo odakle nas nije mogao čuti.
<BR>&nbsp;&nbsp;&nbsp;&nbsp;&nbsp;"Nisam to mislio. Ljuta si zato što ti prebacujemo toliko odgovornosti."
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Voleo bih da smo to mogli izbeći."
<BR>&nbsp;&nbsp;&nbsp;&nbsp;&nbsp;"Ti si hteo da promeniš svemir, Čarlse."
<BR>&nbsp;&nbsp;&nbsp;&nbsp;&nbsp;"Hteo sam da razumem. U redu, hteo sam da ga promenim. Ali nisam hteo da prebacim odgovornost na tebe."
<BR>&nbsp;&nbsp;&nbsp;&nbsp;&nbsp;"Hvala ni na čemu."
<BR>&nbsp;&nbsp;&nbsp;&nbsp;&nbsp;Čarls se povuče unazad i odvrati pogled, povređen i ljut. Pločica mu je ležala u krilu. "Molim te, budi pravedna, Kaseja."
<BR>&nbsp;&nbsp;&nbsp;&nbsp;&nbsp;"Znaš", rekoh, a u tom trenutku pravednost mi nije bila ni na kraj pameti, "vi ste pokvarili naše pokušaje na Zemlji. Vi Olimpljani. Zbog vas su svi postali tako uznemireni... Podvrgli ste nas takvom pritisku - a mi nismo razumeli čak ni šta nameravate."
<BR>&nbsp;&nbsp;&nbsp;&nbsp;&nbsp;"Nameravamo?" On se zakikota. "To ni sami nismo znali. Očito su neke stvari bile jasnije ljudima na Zemlji nego nama."
<BR>&nbsp;&nbsp;&nbsp;&nbsp;&nbsp;"Možda", rekoh. "Jeste li mislili da sve to možete uraditi u vakuumu?"
<BR>&nbsp;&nbsp;&nbsp;&nbsp;&nbsp;On zavrte glavom. "Vakuumu?"
<BR>&nbsp;&nbsp;&nbsp;&nbsp;&nbsp;"Etika, Čarlse."
<BR>&nbsp;&nbsp;&nbsp;&nbsp;&nbsp;"Oh... Etika." Lice mu je pocrvenelo. "Kaseja, sad si vrlo nepravedna."
<BR>&nbsp;&nbsp;&nbsp;&nbsp;&nbsp;"Mani sad nepravednost. Da li ti znaš kako će se ovo odraziti na nas?"
<BR>&nbsp;&nbsp;&nbsp;&nbsp;&nbsp;"Kakvu bih odluku mogao da donesem? Da se povučem iz znanja? Kaseja, pokušao sam da budem etičan i otvoren koliko god mogu. Cela naša grupa se drži vrlo visokih merila."
<BR>&nbsp;&nbsp;&nbsp;&nbsp;&nbsp;"Zato ste i radili za Kejletete."
<BR>&nbsp;&nbsp;&nbsp;&nbsp;&nbsp;"Oni nisu - nisu bili - hulje. Čim je Ahmed Kraun Najdžer došao, spremili smo se da zatvorimo radnju. A Kejleteti su nam, zapravo, i pomogli. Uz podsticaj sa Zemlje. Kraun Najdžer se manje brinuo oko onoga što mi možemo da mu ponudimo nego oko toga da zadovolji svoje šefofe na Zemlji."
<BR>&nbsp;&nbsp;&nbsp;&nbsp;&nbsp;"Otišli ste kad su oni obustavili finansiranje."
<BR>&nbsp;&nbsp;&nbsp;&nbsp;&nbsp;"Ni pre toga im ništa nismo rekli."
<BR>&nbsp;&nbsp;&nbsp;&nbsp;&nbsp;Nasmešila sam se. "Jesi li siguran da oni nemaju vaše rezultate negde pod ključem? Pre Krauna Najdžera?"
<BR>&nbsp;&nbsp;&nbsp;&nbsp;&nbsp;"Moguće je. Ali ako pregledaju taj materijal, neće imati pojma šta smo otad otkrili. Odvešće ih na pogrešan trag. Istraživali smo mnogo slepih kanjona, Kaseja. Zemlja još luta po slepim kanjonima."
<BR>&nbsp;&nbsp;&nbsp;&nbsp;&nbsp;Nekoliko časaka nisam imala šta da kažem. Zatim moj gnev splasnu i ja se stresoh. "Čarlse, zar te nije strah?"
<BR>&nbsp;&nbsp;&nbsp;&nbsp;&nbsp;On obazrivo razmisli, gledajući u mene. "Nije", reče. "Vi ste doveli našu kuću u red, Kaseja - ili je bar na putu da bude dovedena u red. Odgovorna vlada..."
<BR>&nbsp;&nbsp;&nbsp;&nbsp;&nbsp;"U povoju, neusaglašena, krhka i nova. Ne znamo čak ni to da li privremena vlada može glatko prerasti u izabranu vladu. To još nismo isprobali, Čarlse."
<BR>&nbsp;&nbsp;&nbsp;&nbsp;&nbsp;"Pa", reče on. "Imam poverenja u vas."
<BR>&nbsp;&nbsp;&nbsp;&nbsp;&nbsp;"U Mars?" upitah, obgrlivši se rukama kako bih savladala drhtavicu. On pruži ruku da me dodirne, a ja mu uputih ubistven pogled. On povuče ruku. "Čarlse, vi nam dajete moć da uništimo neprijatelje, a mi ne znamo ni ko su naši neprijatelji. Zemlja ima vrlo prefinjene načine da nas ubedi... a ono što vi nudite jeste macola!"
<BR>&nbsp;&nbsp;&nbsp;&nbsp;&nbsp;"Mnogo više od toga", tiho odgovori Čarls. "Ogromne zalihe moći, daljinsko upravljanje izvorištima. Ograničeni smo na mnogo načina, ali to ne znači da ne možemo da se branimo bezmalo od svega."
<BR>&nbsp;&nbsp;&nbsp;&nbsp;&nbsp;"Pretnjom, možda. Možete da pretvorite materiju u antimateriju. Daljinski. S veoma velike udaljenosti. Savršeno precizno."
<BR>&nbsp;&nbsp;&nbsp;&nbsp;&nbsp;On klimnu glavom.
<BR>&nbsp;&nbsp;&nbsp;&nbsp;&nbsp;"Mogli bismo da spržimo Zemljine gradove. Vi ste vratili užas dvadesetog veka."
<BR>&nbsp;&nbsp;&nbsp;&nbsp;&nbsp;On se namršti. "To je melodramatično", reče.
<BR>&nbsp;&nbsp;&nbsp;&nbsp;&nbsp;"Misliš li da bi se Fričajld Dobl ustezala da zloupotrebi takvu moć?"
<BR>&nbsp;&nbsp;&nbsp;&nbsp;&nbsp;Čarls reče: "Ja znam da će te je vi mudro upotrebiti. Ne bismo vam ni rekli kad bih mislio drugačije."
<BR>&nbsp;&nbsp;&nbsp;&nbsp;&nbsp;Na trenutak sam ostala bez reči. Mahala sam rukama i najzad uperila prst u njega, ne znajući da li da se smejem ili da vrištim. "Bože moj, Čarlse, drago mi je što sam na tebe ostavila takav utisak! Možda ja jesam svetica. Ali šta ćemo sa onima koji će doći posle - pokolenjima posle?"
<BR>&nbsp;&nbsp;&nbsp;&nbsp;&nbsp;"Mnogo pre toga, svi će znati. Postojaće ravnoteža. Vidi, Kaseja, to je nevažno..."
<BR>&nbsp;&nbsp;&nbsp;&nbsp;&nbsp;"Ja to ne vidim", promucah.
<BR>&nbsp;&nbsp;&nbsp;&nbsp;&nbsp;"Nevažno je zato što je znanje tu i ono neće nestati." Lice mu je dobilo umoran izraz. "Nema mira, nema kraja novom i zastrašujućem u ovom životu."
<BR>&nbsp;&nbsp;&nbsp;&nbsp;&nbsp;Ugrizoh se za jezik da ne bih rekla: Filozofija kasno stiže, Čarlse.
<BR>&nbsp;&nbsp;&nbsp;&nbsp;&nbsp;"Znam", nastavi on. "Godinama sam o tome razmišljao. Šta se zbiva kad upotpunimo teoriju, pitao sam se, i pronađemo način da uđemo u Bel kontinuum. Da upravljamo deskriptorima. Svi smo o tome brinuli."
<BR>&nbsp;&nbsp;&nbsp;&nbsp;&nbsp;Leander se vratio i seo, gledajući između nas. "Jesmo li postigli dogovor?" upita.
<BR>&nbsp;&nbsp;&nbsp;&nbsp;&nbsp;Slabunjavo sam se nasmejala i odmahnula glavom. "Ružni snovi", odgovorih.
<BR>&nbsp;&nbsp;&nbsp;&nbsp;&nbsp;Čarls reče: "'Oh, Bože! I da sam stešnjen u orahovoj ljusci, smatrao bih sebe kraljem beskrajnog prostranstva, kad ne bih imao ružne snove.'"
<BR>&nbsp;&nbsp;&nbsp;&nbsp;&nbsp;"Mnogo držimo do tog citata", reče Leander, smeštajući se na sedištu. "Svemir jeste zatvoren u orahovu ljusku. Rastojanje i vreme ne znače ništa, osim kao varijacije u deskriptorima. Znajući to, mogli bismo da budemo kraljevi beskrajnog prostranstva."
<BR>&nbsp;&nbsp;&nbsp;&nbsp;&nbsp;"A ružni snovi?"
<BR>&nbsp;&nbsp;&nbsp;&nbsp;&nbsp;Leanderov izraz iznenada postade strog, čak tužan. "Čarls me je isturio napred zato što sam pristao na tu ulogu i zato što me birokrate bolje prihvataju. To ne znači da sve vreme mogu da budem obziran. Zajedno smo u ovome, gospođice Madžumdar. Vi možete s visine da nas optužujete za naivnost i intelektualnu obest, a da nam ne kažete ništa o čemu nismo već hiljadu puta nasamo promišljali."
<BR>&nbsp;&nbsp;&nbsp;&nbsp;&nbsp;"Ne nagađaj, Stivene", reče Čarls. "Kaseji nisu potrebna takva uprošćavanja."
<BR>&nbsp;&nbsp;&nbsp;&nbsp;&nbsp;Leander se obuzda s očiglednim naporom, vedro se nasmeši i reče: "Izvinjavam se. Samo mislim da isticanje 'ružnih snova' ukazuje na nedostatak mašte."
<BR>&nbsp;&nbsp;&nbsp;&nbsp;&nbsp;"Zašto predsednica nije došla s tobom?" upita Čarls. "Ovo bi trebalo da bude važnije."
<BR>&nbsp;&nbsp;&nbsp;&nbsp;&nbsp;"Nastao je veliki problem. Ako ga ona ne reši, tkanje bi se moglo rasplesti, a onda neće biti ustavotvorne vlade da odluči šta će s vašim radom. Meni je poverila da joj saopštim ono što se dogodi."
<BR>&nbsp;&nbsp;&nbsp;&nbsp;&nbsp;"Ona se plaši, zar ne?" upita Čarls.
<BR>&nbsp;&nbsp;&nbsp;&nbsp;&nbsp;Šmrknula sam.
<BR>&nbsp;&nbsp;&nbsp;&nbsp;&nbsp;"Video sam to u njenim očima", reče Čarls. "Ona stvari posmatra u ljudskoj veličini. Oseća se nelagodno pred ovolikom bezgraničnošću."
<BR>&nbsp;&nbsp;&nbsp;&nbsp;&nbsp;Klimnula sam glavom. "Možda."
<BR>&nbsp;&nbsp;&nbsp;&nbsp;&nbsp;"A ti? Možeš li da prevaziđeš strah i posmatraš detinjim očima?"
<BR>&nbsp;&nbsp;&nbsp;&nbsp;&nbsp;"Ne očekuj previše, ni prebrzo, Čarlse", rekoh.
<BR>
<BR>&nbsp;&nbsp;&nbsp;&nbsp;&nbsp;Ogledno područje bilo je opremljeno privremenim skloništem za dvadeset ljudi, koje su prethodnog dana izgradili arbajteri. Bilo je prisutno četvoro Olimpljana - Leander, Čarls, Čindžija i Rojs - pri čemu su Čindžija i Rojs doleteli još pre no što je sklonište završeno, kako bi pripremili uređaj.
<BR>&nbsp;&nbsp;&nbsp;&nbsp;&nbsp;Predeo oko tog mesta bio je ogoljen, kao što sam ga se sećala iz video-projekcija s areoloških časova na drugom stepenu. Melan Dorsa nije imala dramatiku brazda, ni boju Sinaja, ni fosile, ni minerale...
<BR>&nbsp;&nbsp;&nbsp;&nbsp;&nbsp;Jedan sat pošto smo stigli, u drugom šatlu doleteli su naučnici koje smo odabrali da prisustvuju demonstraciji. Ulrih Zenger i Džej Kasares bili su vatrene pristalice ustava, s besprekornim akademskim akreditivima. Oni su bili profesori teorijske fizike s Univerziteta u Ikariji, nezavisne istraživačke škole koju je osnovalo šest PG. Predstavili smo se jedni drugima u skloništu, a Čarls ih je odmah obavestio o opitu.
<BR>&nbsp;&nbsp;&nbsp;&nbsp;&nbsp;Samo ogledno mesto nalazilo se ispod šatorske kupole u kojoj nije bilo pritiska. U punim odelima, Čarls, Čindžija, Rojs, Zenger, Kasares i ja prešli smo iz skloništa u kupolu. Čarls izvadi cilindar čistog vodonika koji su spremili i doneli Zenger i Kasares, pa ga obazrivo postavi na uprtač koji je visio s vrha kupole. Zenger i Rojs zatim iznesoše neutronski brojač i ostalu opremu. Arbajteri su snimali pripreme na videu.
<BR>&nbsp;&nbsp;&nbsp;&nbsp;&nbsp;"Šta ćemo videti?" upita Kasares Čarlsa dok su vršene poslednje provere.
<BR>&nbsp;&nbsp;&nbsp;&nbsp;&nbsp;"Proučili ste naše teorijske radove i shvatate šta tvrdimo da smo uradili?" uzvrati Čarls.
<BR>&nbsp;&nbsp;&nbsp;&nbsp;&nbsp;Kasares klimnu glavom.
<BR>&nbsp;&nbsp;&nbsp;&nbsp;&nbsp;"Jeste li ubeđeni?"
<BR>&nbsp;&nbsp;&nbsp;&nbsp;&nbsp;Kasares odmahnu glavom. "To je zadivljujuće, ali ja se opirem zameni paradigmi."
<BR>&nbsp;&nbsp;&nbsp;&nbsp;&nbsp;"Postoji li ma kakav način da vaš cilindar s vodonikom proizvede energiju?"
<BR>&nbsp;&nbsp;&nbsp;&nbsp;&nbsp;"U njegovom sadašnjem stanju, ne", odgovori Kasares.
<BR>&nbsp;&nbsp;&nbsp;&nbsp;&nbsp;"Mi ćemo ga naterati da proizvede veliku količinu energije."
<BR>&nbsp;&nbsp;&nbsp;&nbsp;&nbsp;Vratili smo se u sklonište, skinuli odela i pridružili se Leanderu i Zengeru u prostoriji za opremu. Ovde su nas, ponovo, dočekali širok čelični sto i beli mislilac bez pripadnosti. Nekoliko malih, crnih kutija bilo je privezano za mislioca optičkim kablovima.
<BR>&nbsp;&nbsp;&nbsp;&nbsp;&nbsp;Leander upita mislioca da li sva oprema ispravno radi. Mladićkim glasom, ovaj odgovori da je sve u redu.
<BR>&nbsp;&nbsp;&nbsp;&nbsp;&nbsp;Čarls sede na hoklicu pored stola. "Naš mislilac obezbeđuje interfejs s misliocem Kvantne Logike, koji se takođe nalazi u kutiji. Oboje su na Marsu uzgajili Marsovci."
<BR>&nbsp;&nbsp;&nbsp;&nbsp;&nbsp;"Ko?" upita Zenger, vidno zainteresovan za ovaj tok stvari.
<BR>&nbsp;&nbsp;&nbsp;&nbsp;&nbsp;"Ja", odgovori Leander, "i Deni Pinčer. Na Istraživačkom univerzitetu u Tarzi."
<BR>&nbsp;&nbsp;&nbsp;&nbsp;&nbsp;"Samo zbog toga je vredelo doputovati", reče Zenger. "Ako su mislioci stabilni i produktivni."
<BR>&nbsp;&nbsp;&nbsp;&nbsp;&nbsp;"Odani su i ne naročito moćni", odgovori Leander. "Deni i ja sad uzgajamo bolje. Verovatno smo prekršili nekoliko zakona, praveći ih onako kako smo ih pravili, ali bila nam je potrebna KL kontrola nad uređajem, a iscrpli smo sve zakonske mogućnosti da nabavimo KL mislioca."
<BR>&nbsp;&nbsp;&nbsp;&nbsp;&nbsp;Zenger klimnu glavom. "Nastavite, molim vas", reče.
<BR>&nbsp;&nbsp;&nbsp;&nbsp;&nbsp;"Naš rad je donekle podstaknut prilično čuvenom naučnom tajnom. Svi smo proučavali nesreću u Ledenoj Jami. To je bilo pre skoro pedeset godina. Naučnik sa Meseca, po imenu Vilijem Pirs, pokušao je da smanji temperaturu malog uzorka atoma bakra na apsolutnu nulu. Uspeo je, s kobnim posledicama. Pirs i njegova žena su poginuli. Jedan posmatrač je uspeo da pobegne, ali bio je teško povređen. Pećina Ledena Jama postala je neshvatljiva praznina."
<BR>&nbsp;&nbsp;&nbsp;&nbsp;&nbsp;Zenger je izgledao ravnodušan. "Pa šta ćete onda da uradite s našim vodonikom?" upita. "Da ga pošaljete u zemlju čuda?"
<BR>&nbsp;&nbsp;&nbsp;&nbsp;&nbsp;"Nikad nismo ponovili njegov eksperiment", reče Kasares. "Nikad nije dokazano da je dosegnuta apsolutna nula. Možda se dogodilo nešto drugo."
<BR>&nbsp;&nbsp;&nbsp;&nbsp;&nbsp;"Mi znamo da je postignuta nulta temperatura", reče Čarls.
<BR>&nbsp;&nbsp;&nbsp;&nbsp;&nbsp;Zenger je savio usnu i prstima lupkao po doručju stolice. "Kako znate?"
<BR>&nbsp;&nbsp;&nbsp;&nbsp;&nbsp;"Zasad, bez pojedinosti", odgovori Leander.
<BR>&nbsp;&nbsp;&nbsp;&nbsp;&nbsp;"Jedan deo vodonika iz cilindra pretvorićemo u kontramateriju", reče Čarls. "Reakcija između običnog vodonika i kontravodonika proizvešće neutrone, gama-zrake i toplotu."
<BR>&nbsp;&nbsp;&nbsp;&nbsp;&nbsp;"Hajde da to uradimo", nestrpljivo reče Kasares.
<BR>&nbsp;&nbsp;&nbsp;&nbsp;&nbsp;Čarls sede pored mislioca. Iznad bele kutije bila je projektovana kontrolna tabla. "Mislilac utvrđuje koordinate deskriptora za uzorak", reče on. "Deskriptori ne upotrebljavaju apsolutne mere ni koordinate. Svaki prostorvremenski deskriptor relativan je u odnosu na deskriptore posmatrača. To nam unekoliko olakšava posao. Kad pronađemo uzorak, možemo to potvrditi ispitujući ostale deskriptore, koji će nam reći od čega je napravljen uzorak... I znaćemo da smo pomakli ono što želimo da pomaknemo."
<BR>&nbsp;&nbsp;&nbsp;&nbsp;&nbsp;"Nećete da nam kažete kako se to radi", reče Zenger, pokazujući na uređaj. "Ali vi to radite, ma šta to bilo, daljinski... Koja je vaša maksimalna daljina?"
<BR>&nbsp;&nbsp;&nbsp;&nbsp;&nbsp;"Ni o tome se danas neće razgovarati", reče Leander. "Žao mi je."
<BR>&nbsp;&nbsp;&nbsp;&nbsp;&nbsp;Zenger se okrete ka meni, turobnog lica. "Ne možemo da damo procenu ukoliko nemamo dovoljno informacija."
<BR>&nbsp;&nbsp;&nbsp;&nbsp;&nbsp;"Zatražili smo od grupe da izvesne podatke ne otkriva", odvratih.
<BR>&nbsp;&nbsp;&nbsp;&nbsp;&nbsp;Zenger uvuče bradu i odmahnu glavom. "Pozvali ste nas da damo stručno svedočenje, ali ako nas držite u neznanju, isto tako možete zadiviti i par šimpanza."
<BR>&nbsp;&nbsp;&nbsp;&nbsp;&nbsp;Kasares je bio manje zajedljiv. "Hajde da vidimo ono što ima da se vidi", reče. "Ako proizvedete energiju iz našeg uzorka, imaćemo nešto zanimljivo. O tajnama možemo kasnije da raspravljamo."
<BR>&nbsp;&nbsp;&nbsp;&nbsp;&nbsp;Jedan deo mene nadao se većoj dramatici. U tom sobičku bilo je iščekivanja, radoznalosti, sumnjičavosti - ali vrlo malo dramatike. Čarls nije pokušavao da proizvede emotivni učinak. Umesto toga, on je brzo i tiho radio sa Leandrom. Obojica su dala uputstva misliocu, i mi besmo pozvani da posmatramo.
<BR>&nbsp;&nbsp;&nbsp;&nbsp;&nbsp;Ekran iznad mislioca prikazivao je trodimenzioni dijagram cilindra, pun boja koje su pokazivale promenu temperature. Cilindar se, objasni Čarls, još hladi do temperature okoline, oko minus šezedeset stepeni Celzijusa. Gas u cilindru se lagano zgušnjavao.
<BR>&nbsp;&nbsp;&nbsp;&nbsp;&nbsp;"Naboj ostaje očuvan, razume se", reče Leander. "Ne možemo da zamenjujemo naelektrisane čestice izuzev u paru s česticama istovetnog suprotnog naboja. Neutralni atomi i molekuli su savršeni za to. Deskriptori koji razlikuju kontramateriju i materiju povezani su s drugim deskriptorima koji opisuju spin čestice i vremensku komponentu. Mi moramo ući u sve te deskriptore istovremeno. Ishod je pretvaranje koje ne narušava nijedan zakon fizike. Ali pošto će se materija sudariti s kontramaterijom, energija će biti oslobođena."
<BR>&nbsp;&nbsp;&nbsp;&nbsp;&nbsp;"A kako menjate deskriptore?" upita Kasares.
<BR>&nbsp;&nbsp;&nbsp;&nbsp;&nbsp;Čarls se nasmeši bezmalo stidljivo. "Žao mi je. Još ne mogu to da kažem."
<BR>&nbsp;&nbsp;&nbsp;&nbsp;&nbsp;Zenger reče: "Pa šta onda ima da se procenjuje? Možete nam pokazati sjajan mađioničarski trik. Sve je možda namešteno..."
<BR>&nbsp;&nbsp;&nbsp;&nbsp;&nbsp;"Nadamo se da imate dovoljno poverenja u naš ugled da prihvatite kao verodostojno ono što budete videli", reče Leander.
<BR>&nbsp;&nbsp;&nbsp;&nbsp;&nbsp;"Ne možemo doneti sud bez procene teorije koja stoji iza toga", reče Kasares, skrstivši ruke. "Nauka se zasniva na ponovljivim rezultatima. Ako je samo jedna grupa uradila nešto i došla do rezultata, to nije nauka. Ono što sam dosad čuo nije ohrabrujuće."
<BR>&nbsp;&nbsp;&nbsp;&nbsp;&nbsp;Čarls pogleda između nas, vidno razočaran. "Ja bih vam smesta rekao sve što ima da se kaže, ali, iz očiglednih razloga, to zavisi od potpredsednice Madžumdar."
<BR>&nbsp;&nbsp;&nbsp;&nbsp;&nbsp;Osećala sam se sasvim izvan svog elementa, ali nisam smela dozvoliti sebi da budem neodlučna. "Ključni delovi teorije moraju ostati poverljivi", rekoh.
<BR>&nbsp;&nbsp;&nbsp;&nbsp;&nbsp;Čarls ispruži ruke: Šta mogu da radim?
<BR>&nbsp;&nbsp;&nbsp;&nbsp;&nbsp;Zenger i Kasares odmahnuše glavama. Zenger najzad mahnu prstima, kao da odbacuje ono što sam kazala, ali reče: "U redu. Ne dopada mi se, ali pokažite nam šta ima da se vidi, a kasnije ćemo raspravljati o pojedinostima."
<BR>&nbsp;&nbsp;&nbsp;&nbsp;&nbsp;"Hvala", odvrati Čarls. Klimnuo je glavom Leandru. "Da projektujemo uzorak onako kako ga vidi naš mislilac."
<BR>&nbsp;&nbsp;&nbsp;&nbsp;&nbsp;Leander dodirnu nematerijalnu kontrolnu ploču. Pojavi se površina sa uzvišenjima i udubljenjima, a strelice su igrale od uzvišenja do uzvišenja i najzad se zaustavile na jednom od njih, koje je smesta naraslo. Pojavi se mala, crvena kocka, a u kocki plave linije ocrtaše cilindar. Zatim se cilindar ispuni bojama, a unutar boja su se svetleći brojevi i grčka slova kretali nalik muvama u boci.
<BR>&nbsp;&nbsp;&nbsp;&nbsp;&nbsp;"KL mislilac procenjuje uzorak", reče Čarls. "Sad je sve u rukama mislioca. Za nekoliko sekundi trebalo bi da vidimo kako se u uzorku proizvodi energija."
<BR>&nbsp;&nbsp;&nbsp;&nbsp;&nbsp;Pogledali smo kroz prozor; okačeni cilindar pod kupolom nije se mogao videti, osim na vid-projekciji. Soba se ispuni zavijanjem, razgovetnim pucketanjem, tutnjavom i hukom. "To se sreću atomi materije i kontramaterije", objasni Čindžija, podešavajući zvuk. "Odskaču unaokolo po cilindru. Cilindar se zagreva i..." Njeni prsti pratili su nov dijagram na slici. "Evo proizvodnje gama-zraka. Očekujemo uspeh od oko deset posto, i pomalo interakcije sa bocom, naravno... Sad protok neutrona."
<BR>&nbsp;&nbsp;&nbsp;&nbsp;&nbsp;"Dosad smo stvorili oko trilion molekula kontravodonika", reče Čarls. "Reakcija je proizvela oko pedeset četiri džula."
<BR>&nbsp;&nbsp;&nbsp;&nbsp;&nbsp;"To bi trebalo da bude dovoljno", reče Zenger. "Izgleda da ima toplote i neutrona."
<BR>&nbsp;&nbsp;&nbsp;&nbsp;&nbsp;Čarls reče Leandru da obustavi eksperiment. Leander dodirnu kontrolnu tablu, a crvena kocka i dijagram nestadoše.
<BR>&nbsp;&nbsp;&nbsp;&nbsp;&nbsp;"Razmišljali smo i o načinima da poboljšamo učinak", reče Čarls. "Možemo polovinu molekula u cilindru da pretvorimo u kontramateriju, s oblikom koji se uklapa sa običnim vodonikom. Pritisak ambiplazme gurnuće odbegle molekule i čestice u najpovoljniji položaj za dalju interakciju. Nastalo bi devedeset posto uništenja. Ali to bi u paru pretvorilo cilindar i jedan deo uređaja i kupole."
<BR>&nbsp;&nbsp;&nbsp;&nbsp;&nbsp;Zenger klimnu glavom. "Koliko možemo da prosudimo, izgleda da ste uradili nešto zanimljivo."
<BR>&nbsp;&nbsp;&nbsp;&nbsp;&nbsp;Čarls reče: "Poslaćemo arbajtera da ukloni cilindar i vrati ga u zadnji deo laboratorije. Možete daljinski da ga pregledate."
<BR>&nbsp;&nbsp;&nbsp;&nbsp;&nbsp;Zenger reče: "Pretpostavljam da ga ne možemo poneti sa sobom?"
<BR>&nbsp;&nbsp;&nbsp;&nbsp;&nbsp;Sve glave se okretoše prema meni. "Treba da ostane ovde", rekoh.
<BR>&nbsp;&nbsp;&nbsp;&nbsp;&nbsp;"Veoma uzbudljivo, zaista", jednostavno odvrati Zenger.
<BR>
<BR>&nbsp;&nbsp;&nbsp;&nbsp;&nbsp;Arbajter je premestio cilindar u izolacionu kutiju iza laboratorije. Dok su ga Zenger i Kasares pregledali, tiho mrmljajući među sobom, Čarls je seo naspram mene u niši za ručavanje. Ja sam muljala viljuškom po neprimamljivoj činiji nanohrane.
<BR>&nbsp;&nbsp;&nbsp;&nbsp;&nbsp;"Malo razočaranje?" upita on.
<BR>&nbsp;&nbsp;&nbsp;&nbsp;&nbsp;"Nipošto", rekoh, podigavši pogled za koji sam se nadala da izražava smireno dostojanstvo. "Nisam očekivala trojstvo."
<BR>&nbsp;&nbsp;&nbsp;&nbsp;&nbsp;On se ovlaš nasmeši. "Čitala si i istoriju. Hoće li ti smetati ako jedem s tobom?"
<BR>&nbsp;&nbsp;&nbsp;&nbsp;&nbsp;Odmahnula sam glavom. On se vrati sa svojom činijom. Gotovo sam bila završila, ali on je očito hteo da razgovara.
<BR>&nbsp;&nbsp;&nbsp;&nbsp;&nbsp;"Je li ti još mrsko ono što smo uradili?" upita.
<BR>&nbsp;&nbsp;&nbsp;&nbsp;&nbsp;"Ništa od toga mi nikad nije bilo mrsko", odgovorih.
<BR>&nbsp;&nbsp;&nbsp;&nbsp;&nbsp;"Ne", reče on, tonom između tvrdnje i pitanja. "Postajaće samo sve teže."
<BR>&nbsp;&nbsp;&nbsp;&nbsp;&nbsp;"To si rekao pre mnogo godina."
<BR>&nbsp;&nbsp;&nbsp;&nbsp;&nbsp;"Jesam li bio u pravu?" upita on.
<BR>&nbsp;&nbsp;&nbsp;&nbsp;&nbsp;"Bio si u pravu."
<BR>&nbsp;&nbsp;&nbsp;&nbsp;&nbsp;On okusi kašu, iskrivi lice i ispusti viljušku u činiju. "Nije najbolja", reče. "To je običaj. Naučnici na Marsu moraju da jedu ustajalu nanohranu. To ima neke veze s kreativnošću. Sećaš li se užasnog vina u TrQs Haut MQdoc-u? Još žalim zbog toga."
<BR>&nbsp;&nbsp;&nbsp;&nbsp;&nbsp;"Zbog vina", pojasnih.
<BR>&nbsp;&nbsp;&nbsp;&nbsp;&nbsp;"Ne samo zbog vina."
<BR>&nbsp;&nbsp;&nbsp;&nbsp;&nbsp;Nagnula sam glavu na stranu, rešena da izbegnem tu temu, i izvukla pločicu. "Imate li još neku demonstraciju? Ova..."
<BR>&nbsp;&nbsp;&nbsp;&nbsp;&nbsp;"Neće zadiviti političare. Znam. Možemo da pretvorimo Olimpus Mons u paru, ako želiš."
<BR>&nbsp;&nbsp;&nbsp;&nbsp;&nbsp;Za trenutak nisam mogla da ocenim da li se šali. "To bi bilo... zrelo", rekoh.
<BR>&nbsp;&nbsp;&nbsp;&nbsp;&nbsp;Čarls se nasmeja i poigra sa svojom činijom, naginjući je prstom. "Možemo da učinimo mnogo više. Kako Stiven reče na putu ovamo, možemo da izgradimo superefikasan motor na kontramateriju, s visokim ubrzanjem, bolji od najboljih koje Zemlja može da napravi. Možemo ga ugraditi u običan linijski brod Sunčevog sistema i zujati unaokolo kao osice. Obići planete za nekoliko meseci umesto nekoliko decenija. S potpuno opremljenom inženjerskom fabrikom, možemo sve sastaviti za šezdeset ili sedamdeset dana."
<BR>&nbsp;&nbsp;&nbsp;&nbsp;&nbsp;"Takav brod bio bi veoma svetao, vidljiv kroz ceo Sunčev sistem", rekoh. "Šta veliš na nešto što ne bi uznemirilo Zemlju?"
<BR>&nbsp;&nbsp;&nbsp;&nbsp;&nbsp;Čarls spusti laktove na sto. "Naravno", reče. "Stiven i ja smo nameravali da napravimo izvestan broj demonstracija, različitog stepena savršenstva. Od stručnih do prostačkih. Da ih pokažemo."
<BR>&nbsp;&nbsp;&nbsp;&nbsp;&nbsp;Bio je malčice neozbiljan, s obzirom na prirodu problema, ali ja sam se umorila od toga da ga prekidam. "Još nisam dovoljno učena u fizici", rekoh.
<BR>&nbsp;&nbsp;&nbsp;&nbsp;&nbsp;"Zaista bi trebalo da budeš", prekore me on. "Ja to ne koristim, ali mogu da preporučim dobro pojačanje. Marsovske proizvodnje."
<BR>&nbsp;&nbsp;&nbsp;&nbsp;&nbsp;"Ne, hvala. Ne sad." Uverila sam se da nas ostali još ne mogu čuti. "Ali radoznala sam. Kako ste uspeli sve ovo?"
<BR>&nbsp;&nbsp;&nbsp;&nbsp;&nbsp;Čarls se naže napred, detinje vedrog i uzbuđenog lica, i spusti ruke na sto. "Oduvek sam se hvatao ukoštac sa glupim problemima - istinski velikim problemima. Glupo je hvatati se ukoštac s njima, jer se mnogi od njih vraćaju u jezik kojim su bili postavljeni - a to je uzaludna potraga.
<BR>&nbsp;&nbsp;&nbsp;&nbsp;&nbsp;Ali jedan problem se činio stvarno velik i stvarno zanimljiv - suštinski. Matematika je moćna. Možemo da napravimo jednačine koje koristimo kao alatke da opišemo prirodu. Možemo ih koristiti da predvidimo šta će se dogoditi. Šta daje matematici takvu moć? Bile su mi potrebne godine da dođem do zaključka, a kad sam došao do njega, nikom nisam rekao - zato što je zaključak bio tako jednostavan, a ja suviše mlad, i nije bilo načina da išta dokažem.
<BR>&nbsp;&nbsp;&nbsp;&nbsp;&nbsp;I tako sam čekao. Proučavao sam Ledenu jamu, sve što sam mogao da pronađem o Vilijemu Pirsu i njegovom radu, njegovom kobnom otkriću. Znao sam da se moje jednostavno rešenje uklapa u njegove teorije - da ih, zapravo, objašnjava i dopunjuje. Pridružio sam se drugim ljudima za koje mi se činilo da slično misle, radio s njima i podsticao ih... Moje su zamisli dospele u oglednu fazu.
<BR>&nbsp;&nbsp;&nbsp;&nbsp;&nbsp;Matematiku sačinjavaju sistemi pravila. Svemir, izgleda, takođe radi po nekom nizu pravila - ne tako precizno, ali mere u prirodi, uostalom, nikad nisu precizne. To je samo po sebi trebalo svima da posluži kao putokaz.
<BR>&nbsp;&nbsp;&nbsp;&nbsp;&nbsp;Pravila daju matematici svojstvo računske mašine. Možemo da napravimo kompjutere, koristeći matematičke pojmove i pravila, zato što je matematika računski sistem. Rad kompjutera ne razlikuje se mnogo od same matematike - to je matematika koja radi u svetlosti i materiji. A matematika je korisna u opisivanju i predviđanju prirode zato što i sama priroda koristi niz pravila. Priroda se ponaša kao da je računski sistem.
<BR>&nbsp;&nbsp;&nbsp;&nbsp;&nbsp;Kad vršimo matematičke operacije u svojim glavama, mi pohranjujemo rezultate - i sama pravila - u glavama ili na papiru, ili u drugim vrstama pamćenja. Naši mozgovi postaju kompjuter.
<BR>&nbsp;&nbsp;&nbsp;&nbsp;&nbsp;Svemir pohranjuje nalaze svog delovanja u obliku prirode. Ja ne mešam prirodu sa stvarnošću. Na osnovnom stupnju, stvarnost je niz pravila čija međudejstva imaju za ishod prirodu. Deo problema oko pomirenja kvantne mehanike sa makro-pojavama potiče od toga što se rezultati pogrešno shvataju kao pravila - navika ugrađena u naše mozgove, dobra za preživljavanje, ali ne i za fiziku.
<BR>&nbsp;&nbsp;&nbsp;&nbsp;&nbsp;Rezultati se menjaju ako se promene pravila. Naš svemir se davno razvio iz haosa mogućih pravila... Iz jednog izvornog načela ili osnove koja je naprosto ključala od mogućnosti. Nizovi pravila nestali su u haosu, zato što nisu bili dosledni - nisu mogli preživeti u sukobu s čvršćim, smislenijim nizovima. Ne mislim pri tom 'preživeti' u vremenu - oni su se jednostavno ukinuli i poništili u bezvremenoj večnosti. Ali nastali su nizovi pravila koji nisu odmah bili protivurečni, koji su mogli raditi kao samostalne računske matrice.
<BR>&nbsp;&nbsp;&nbsp;&nbsp;&nbsp;Oni koji su oštro protivurečili - čija pravila nisu mogla da proizvedu dugoročne učinke - naprosto nisu 'zabeleženi'. Nestali su. Oni čiji su rezultati mogli da stupaju u međudejstva, a da ne protivureče jedni drugima, bar nakratko, preživeli su.
<BR>&nbsp;&nbsp;&nbsp;&nbsp;&nbsp;Svemir koji vidimo koristi razvijen, sebi dosledan niz pravila, a pravila matematike mogu se postaviti tako da se više ili manje slažu.
<BR>&nbsp;&nbsp;&nbsp;&nbsp;&nbsp;Matematika je računska matrica. Njena moć da opisuje i predviđa nije nikakva zagonetka, ako je posmatrani svemir ishod računske matrice. Nema tajne - osnovni putokaz."
<BR>&nbsp;&nbsp;&nbsp;&nbsp;&nbsp;Pažljivo sam ga slušala, pokušavajući da pratim njegovo zaključivanje. Ponešto je bilo sasvim jasno, ali ja nisam mogla da sledim skokove njegove intuicije.
<BR>&nbsp;&nbsp;&nbsp;&nbsp;&nbsp;Čarls baci pogled prema tavanici. "Ovo dosad nikom nisam ispričao", reče. "Posmatraš moj teoretski donji veš, Kaseja."
<BR>&nbsp;&nbsp;&nbsp;&nbsp;&nbsp;"Nisam postiđena", odvratih. "Jedva da i znam šta gledam."
<BR>&nbsp;&nbsp;&nbsp;&nbsp;&nbsp;"Mnogo smo lupali glavu oko odgovornosti za otkriće, oko problema koje je teorija deskriptora donela tebi i svima ostalima. Mislio sam da ti kažem nešto više o svojim izgovorima. Bog nije neophodan u svemu ovome - ali to ne znači da ja nisam tragao za Bogom. Jedino što još nisam pronašao ključ. Možda ga uopšte i nema. Ali kad razmišljam o tim stvarima, kad radim na tim problemima, samo tada se osećam vredan.
<BR>&nbsp;&nbsp;&nbsp;&nbsp;&nbsp;Lepo sam proživeo život i nisam nikakvo čudovište, ali imam dovoljno emotivnih problema, kao i svako drugo ljudsko biće. Kad radim, ja nadilazim te probleme. Čist sam. To je kao droga. Ne mogu prestati da razmišljam samo zato da bih postao odgovoran i zaustavio promenu. Potrebna mi je čistota takvog razmišljanja, takvog otkrića. Možda nikad neću doznati ljubav koja iskupljuje, možda nikad neću potpuno razumeti sebe, ali imaću ovo, u najmanju ruku: trenutke kad sam postavljao pitanja o stvarnosti i dobijao smislene odgovore."
<BR>&nbsp;&nbsp;&nbsp;&nbsp;&nbsp;"Kad si prvi put pomislio da je tvoja teorija opravdana?" upitah.
<BR>&nbsp;&nbsp;&nbsp;&nbsp;&nbsp;"Sakupio sam Olimpljane. Stiven je bio ključan za politiku, naročito kad smo počeli da radimo za Kejletete. Prvo smo ponovili opit Vilijema Pirsa. Usavršili smo njegov uređaj, poboljšali vlaženje polja, upotrebili jače pumpe za rasipanje sile. Koristili smo manji uzorak atoma. I doveli smo atome do apsolutne nule. Na nultoj temperaturi, Bel kontinuum dobija iste dimenzije kao i prostorvreme. Oni se spajaju. Deskriptori u česticama mogu biti promenjeni."
<BR>&nbsp;&nbsp;&nbsp;&nbsp;&nbsp;"To je sve?" upitah.
<BR>&nbsp;&nbsp;&nbsp;&nbsp;&nbsp;"To je samo po sebi nešto", odgovori Čarls. "Ali ti si u pravu. To još ne bi bilo dovoljno... Zemlja misli da su deskriptori obični da-ne prekidači. Ali ja sam shvatio da oni ne mogu biti jednostavni. Prvo sam pokušao da razmišljam o njima kao o blago promenljivim funkcijama. Ni to nije uspelo. Oni nisu bili da-ne poluge, ali nisu bili ni blagi talasi. Bili su međuzavisni. Svaki se upućivao na druge. Radili su u mreži. Svaka čestica koja ima masu, sadrži isti broj deskriptora. Ali taj broj nije integralan. Nije čak ni racionalan. Deskriptori se od početka do kraja pokoravaju Kvantnoj logici." On me pogleda pomalo zabrinuto. "Jesam li ti dosadan?"
<BR>&nbsp;&nbsp;&nbsp;&nbsp;&nbsp;"Ni najmanje", odgovorih. Osećala sam kako me privlači zvuk njegovog glasa, dečački oduševljen i snažan u isti mah. Deca koja se igraju šibicama. Očaranost vatrom.
<BR>&nbsp;&nbsp;&nbsp;&nbsp;&nbsp;"Ako hoćeš da pomakneš deskriptor, najpre ga moraš naterati da postoji", reče Čarls. "Moraš ga izdvojiti iz oblaka mogućih deskriptora, koji su svi međuzavisni. A da bi to uradila, potreban ti je KL mislilac."
<BR>&nbsp;&nbsp;&nbsp;&nbsp;&nbsp;"Ali kako dopireš do njih?" upitah.
<BR>&nbsp;&nbsp;&nbsp;&nbsp;&nbsp;"Dobro pitanje", odgovori Čarls. "Razmišljaš kao fizičar."
<BR>&nbsp;&nbsp;&nbsp;&nbsp;&nbsp;"Meni to više liči na kolače od blata", rekoh.
<BR>&nbsp;&nbsp;&nbsp;&nbsp;&nbsp;On se osmehnu i lupnu me prstom po ruci. "Nemoj potcenjivati sebe."
<BR>&nbsp;&nbsp;&nbsp;&nbsp;&nbsp;Povukla sam ruku. "Kako?" upitah.
<BR>&nbsp;&nbsp;&nbsp;&nbsp;&nbsp;"Kad uzorak atoma spustimo do nule, prostor istih dimenzija oko njega poprima odlike jedne velike čestice, što zovemo Pirsovo područje, ili 'pomičnik'", reče on. "On ima sopstveni naboj, spin i masu, e puta masa izvornog uzorka atoma. Njegova dodatna masa je, razume se, prividna, a odlike su takođe prividne. Ostavili smo tu pseudo-česticu, pomičnik, da lebdi u vakuumu. Otkrili smo da, kad upravljamo pomičnikom, zapravo odabiramo deskriptor, izvlačeći ga iz oblaka i neposredno ga menjajući. Ali ništa se nije događalo. Slučajno smo natrapali na jedinstveni deskriptor identiteta, koji drži česticu odvojenu od svih drugih."
<BR>&nbsp;&nbsp;&nbsp;&nbsp;&nbsp;"Dakle?"
<BR>&nbsp;&nbsp;&nbsp;&nbsp;&nbsp;"Pomicanje jedinstvenog identiteta moglo je našu pseudo-česticu pretvoriti u ma koju drugu, bilo gde. Sama pseudo-čestica ne postoji stvarno u matrici - matrica je ne prepoznaje. Tako neka druga čestica poprima odlike koje mi odredimo. To može biti usamljena čestica negde daleko - ili sve čestice u jednoj jasno određenoj zapremini."
<BR>&nbsp;&nbsp;&nbsp;&nbsp;&nbsp;To gotovo da je imalo smisla. "Pomičnik, prostor istih dimenzija, postaje zamena za ostale. Šta uradite njemu, radite njima."
<BR>&nbsp;&nbsp;&nbsp;&nbsp;&nbsp;"Tačno", odgovori Čarls. "Ne postoje čestice, shvataš - ne postoji vreme niti prostor. To su sad samo delovi stare paradigme. Ostali su nam samo deskriptori koji deluju jedni na druge unutar nedefinisane matrice." On pogleda Kasaresa i Zengera preko mog ramena, nalik na pokretne senke iza prozirne zavese. Čindžija i Leander su im pomagali. "Možemo da pobudimo udaljenu česticu na način koji se može protumačiti kao signal."
<BR>&nbsp;&nbsp;&nbsp;&nbsp;&nbsp;"Kojom brzinom?" upitah.
<BR>&nbsp;&nbsp;&nbsp;&nbsp;&nbsp;"Kojom brzinom signal može putovati? Trenutno", reče on. "Zapamti. Udaljenost ne postoji."
<BR>&nbsp;&nbsp;&nbsp;&nbsp;&nbsp;"Zar ne narušavate nekoliko važnih zakona?"
<BR>&nbsp;&nbsp;&nbsp;&nbsp;&nbsp;"Nego šta", oduševljeno reče Čarls. "Promena paradigme. A to ne kažem olako. Uzročnost smo izbacili kroz vrata. Zamenjujemo je otmenim bilansnim činom u Bel kontinuumu. Knjigovodstvo." On skupi usne, duboko udahnu, skrsti ruke na stolu i zglavkom prsta kucnu po površini. "To je objašnjenje. Ukratko."
<BR>&nbsp;&nbsp;&nbsp;&nbsp;&nbsp;"Sve?" upitah. On je nešto skrivao.
<BR>&nbsp;&nbsp;&nbsp;&nbsp;&nbsp;"Sve što je zasad značajno - i sigurno onoliko koliko bi htela da čuješ."
<BR>&nbsp;&nbsp;&nbsp;&nbsp;&nbsp;"Hoćeš da kažeš, koliko bih mogla da razumem. Još jedno pitanje. Šta je 'pomak sudbine'?"
<BR>&nbsp;&nbsp;&nbsp;&nbsp;&nbsp;Čarls spusti pogled. "Pročitala si pismo sa Stenforda", reče.
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Zato si mi poslala onu poruku pre nekoliko godina."
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"To je bila pretpostavka. Čista i neosnovana."
<BR>&nbsp;&nbsp;&nbsp;&nbsp;&nbsp;"Ništa više?"
<BR>&nbsp;&nbsp;&nbsp;&nbsp;&nbsp;On odmahnu glavom. "Kako napreduje posao tvog muža?"
<BR>&nbsp;&nbsp;&nbsp;&nbsp;&nbsp;"Vrlo dobro", rekoh.
<BR>&nbsp;&nbsp;&nbsp;&nbsp;&nbsp;"Imate čudnu sklonost ka naučnicima, gospođice Madžumdar", reče Čarls uz zagonetan osmeh.
<BR>&nbsp;&nbsp;&nbsp;&nbsp;&nbsp;Pre no što sam stigla da odgovorim, Leander i Kasares uđoše kroz zavesu. Sedoše u nišu i Kasares reče: "Završili smo. Unutrašnjost cilindra je izgrebana - kao da je pečena i nagrižena. Ubeđen sam da je energija stvorena međudejstvom kontramaterije u hermetički zatvorenom uzorku. Doktor Zenger je takođe ubeđen."
<BR>&nbsp;&nbsp;&nbsp;&nbsp;&nbsp;Zenger istupi i reče: "Prihvatam, zasad."
<BR>&nbsp;&nbsp;&nbsp;&nbsp;&nbsp;"Možemo da pošaljemo izveštaj pravo predsednici, ili..."
<BR>&nbsp;&nbsp;&nbsp;&nbsp;&nbsp;"Ja ću joj ga odneti", rekoh.
<BR>&nbsp;&nbsp;&nbsp;&nbsp;&nbsp;"Jeste li već preduzeli bezbednosne mere?" upita Leander. "Treba da znamo s kim možemo da razgovaramo."
<BR>&nbsp;&nbsp;&nbsp;&nbsp;&nbsp;"Još razrađujemo pojedinosti."
<BR>&nbsp;&nbsp;&nbsp;&nbsp;&nbsp;"Vlada je u pojedinostima", reče Čarls.
<BR>&nbsp;&nbsp;&nbsp;&nbsp;&nbsp;U šatlu na povratku iz laboratorije, gledala sam Čarlsa i Čindžiju, posmatrala njihovo držanje, igru njihovih međusobnih pogleda i pogledanja ka meni, Zengeru i Kasaresu. Dok smo leteli iznad Solis Dorse, izbegavajući rep tanke, ali široke peščane oluje, osetila sam lak drhtaj nelagodnosti.
<BR>&nbsp;&nbsp;&nbsp;&nbsp;&nbsp;Nešto veoma važno ostalo je neizrečeno, neopisano.
<BR>&nbsp;&nbsp;&nbsp;&nbsp;&nbsp;U pojedinostima je bilo nešto više od vlade.
<BR>&nbsp;&nbsp;&nbsp;&nbsp;&nbsp;Zapala sam u mračnije raspoloženje. Što manje budem razumela, to ću manje moći da protumačim ono što se govorilo, to ćemo Ti Sandra i ja biti slabije. Nismo mogle sebi dopustiti slabost. Moraćemo da razumemo još potpunije - i da predvidimo koliko god budemo mogle.
<BR>&nbsp;&nbsp;&nbsp;&nbsp;&nbsp;Za mene je postojao samo jedan način da to uradim. Nedostajala mi je Čarlsova prirodna sposobnost. Nisam mogla da pratim skokove njegove intuicije. Moraću da napravim bar jedan korak ka tome da budem više nalik Orijani. Čarls je dao predlog. Bilo je očigledno, bilo je neophodno, ali ja sam se još snažno opirala.
<BR>&nbsp;&nbsp;&nbsp;&nbsp;&nbsp;Biće mi potrebno pojačanje.
<BR>&nbsp;&nbsp;&nbsp;&nbsp;&nbsp;Biće mi potrebno da dosegnem Čarlsov stepen razumevanja, ako ne blistave inteligencije, i to što pre.
</P></TD></TR></TABLE>
<P class="next">
<A HREF=p9.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
