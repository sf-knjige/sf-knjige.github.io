<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>Bruks Karuters: MESEČEVE KULE
<P>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;Imamo novi mesec. Pojavio se samo nekoliko nedelja pošto su mrtvi ponovo prohodali. Mlad je i brz, i noću lako prestiže umornu Dijanu, a danju se izruguje Apolonovim kočijama. Novi mesec je izvorište tačkastih svetala duginih boja na maloj, žutoj sferi, draguljima optočena raznobojna kugla koja krstari nebom i presijava se.
<BR>&nbsp;&nbsp;&nbsp;&nbsp;&nbsp;Moja voljena Viva pleše na novoj mesečini. Obliva joj kožu bolesnim, žućkastim prelivom. Raznobojne svetle tačkice sijaju u njenom znoju. Oči joj blistaju duginim talasima. Zbog novih mladeža koji joj prekrivaju kožu izgleda kao neka divlja, pegava životinja. Njen ples je odmeren, zauzdan. U jednom trenutku stoji ukočena, izuzev ruku koje kao da joj se samovoljno dižu ka nebu. Onda se iznenada pretvara u derviša koji se brzo obrće i munjevito prelazi preko čistine ispred Tomkinsove seoske kuće. Ponovo se zaustavlja, ali telo joj se talasa kao podvodna biljka.
<BR>&nbsp;&nbsp;&nbsp;&nbsp;&nbsp;Tomkin popušta uzicu vezanu za mišicu. "Divno." Špric pada na tle. "Divno. Čujem muziku uz koju igra. Muziku meseca." Dok i ja klimamo glavom. Bujica boja je kao muzika, vizuelna muzika, i dok posmatram Vivu, zamišljam zvuk vetra koji duva kroz šuplja stabla i drevne kanjone.
<BR>&nbsp;&nbsp;&nbsp;&nbsp;&nbsp;"Čujemo je zato što smo na istoj talasnoj dužini", kaže Dok. "Boje satelita istovetne su sa bojama aura koje sam fotografisao."
<BR>&nbsp;&nbsp;&nbsp;&nbsp;&nbsp;Fotografisanje aura. Setio sam se toga. Škljoc. Ljubim Vivu. Škljoc. Stisnuti jedno uz drugo. Škljoc. Šake koje istražuju genitalije. Dok podešava kameru. Škljoc, škljoc. Ulazim u Vivu. Ona me uvlači dublje. Škljoc. Naši pokreti se na slikama vide kao senzualne mrlje. Viva stenje. Svršavam. Škljoc.
<BR>&nbsp;&nbsp;&nbsp;&nbsp;&nbsp;Na najboljim slikama, na najboljim fotografijama, nema ni mene ni nje. Tu je samo to obojeno svetlo što ocrtava obrise obličja koje može da predstavlja nas dvoje.
<BR>
<BR>&nbsp;&nbsp;&nbsp;&nbsp;&nbsp;Sreo sam Doka i Vivu u restoranu na trgu - naziv mu je bilo 'Kod Vajnoa', i to je donedavno bilo jedino mesto u Litl Roku u kome se moglo dobiti točeno 'Bas' pivo. Bilo je to samo dva meseca pre nego što su mrtvi ustali. Restoran 'Kod Vajnoa' nalazio se u centru i bio je pravi magnet za studente umetnosti, pesnike, muzičare i razne druge pozere. Sedeo sam tamo sa svojim prijateljem Ričardom; odmeravali smo sve te ljude odevene u crno, podrugljivo komentarisali i spekulisali koji se među njima samo razmeću kako bi opravdali svoja besmislena zaposlenja. Kada smo shvatili da opisujemo sebe, pijano smo objavili da smo nas dvojica najveći pozeri u lokalu.
<BR>&nbsp;&nbsp;&nbsp;&nbsp;&nbsp;"Voleo bi' da sam vid'o onu devojku što je pišala po bini prošle nedelje na nekom art-performansu", reče Ričard.
<BR>&nbsp;&nbsp;&nbsp;&nbsp;&nbsp;"Pišanje na bini? Ma idi, to je stara stvar", rekoh ja.
<BR>&nbsp;&nbsp;&nbsp;&nbsp;&nbsp;"Ma jeste, ali tu makar treba više hrabrosti nego da stojiš na jednoj nozi i čitaš ovu usranu poeziju sa kojom se ovde obično zamlaćuju. A osim toga" - prebacio se u svoj seljački glas - "bar bismo videli njenu prokletu guzicu."
<BR>&nbsp;&nbsp;&nbsp;&nbsp;&nbsp;"Hej, Dok", reče neko za stolom do našeg, "ovi ovde pričaju o tvojoj ženi."
<BR>&nbsp;&nbsp;&nbsp;&nbsp;&nbsp;Okrenuo sam se i ugledao Tomkinsa. Kržljava brada i prljavoplava kosa. Sreo sam ga nekoliko puta pre toga i delovao mi je sasvim ljubazno. Uvek bi me pozvao da posetim njegovu seosku kuću i pogledam neke slike. Uvek bih se izvinio. Nikada nije izgledao preterano zdravo, a u tom trenutku delovao je kao vegetarijanac koji nikada nije proverio kako bi trebalo da se hrani.
<BR>&nbsp;&nbsp;&nbsp;&nbsp;&nbsp;Sa Tomkinsom je sedeo sedokosi muškarac u košulji sa kratkim rukavima. Dok. Zurio sam tupo u njega dok je Ričard govorio: "Au! Je li vaša žena zaista pišala po bini?"
<BR>&nbsp;&nbsp;&nbsp;&nbsp;&nbsp;"Jeste, vala."
<BR>&nbsp;&nbsp;&nbsp;&nbsp;&nbsp;Dođoh do glasa. "Zašto?"
<BR>&nbsp;&nbsp;&nbsp;&nbsp;&nbsp;"Izvodila je priču pod naslovom 'Eufemizmi'. Priču je sazdala iz raznih izreka i klišea, a onda je demonstrirala šta svaka izreka znači dok je pričala. U jednom trenutku, imala je petnaest različitih izraza za pišanje, i tako..."
<BR>&nbsp;&nbsp;&nbsp;&nbsp;&nbsp;Pridružili smo se Doku i za njegovim stolom nastavili dugi razgovor, uz nekoliko krigli piva. Rekao je da je profesor umetnosti, ali nikada nije pomenuo mesto gde predaje. Naš razgovor kretao se od industrijske muzike, preko publikacija malih izdavača, do čudnih video snimaka; onda je Dok počeo da priča o Kirlijanovoj fotografiji, a ja sam rekao da sam mislio da je to sranje prošlo sa sedamdesetim godinama, i samo što su stvari počele da se zaoštravaju, najlepša žena na svetu ušla je i zagrlila Doka oko ramena.
<BR>&nbsp;&nbsp;&nbsp;&nbsp;&nbsp;"Ovo je moja žena, Viva."
<BR>&nbsp;&nbsp;&nbsp;&nbsp;&nbsp;Bila je najmanje deset godina mlađa od Doka. Bleda, glatka, bela koža i pankerska frizura obojena peroksidom. Borice od osmehivanja davale su njenom licu izraz neprestane, skeptične vedrine. Oči su joj bile tako bledoplave da se činilo da sijaju. Fiksirale su me kao životinju uhvaćenu u farovima automobila. Čuo sam izdaleka njen glas: "Pozovi svog prijatelja na večeru."
<BR>&nbsp;&nbsp;&nbsp;&nbsp;&nbsp;Prijatelja? Osvrnuo sam se i shvatio da je Ričard otišao još pre petnaestak minuta. Dok je napisao nešto na salveti. "Izgleda da sada moram da pođem." Dao mi je salvetu. "Voleo bih još malo da popričam sa vama. Zašto ne biste svratili do nas sutra uveče? Imamo sjajan pileći kari."
<BR>&nbsp;&nbsp;&nbsp;&nbsp;&nbsp;Konačno sam uspeo da odvojim pogled od Vive. "Zvuči dobro."
<BR>
<BR>&nbsp;&nbsp;&nbsp;&nbsp;&nbsp;Pretražujem čistinu. Do sada, nijedan mrtvac nije stigao. Prvobitne horde su se osule. Njihov pepeo okružuje kuću. Ali i dalje nam naiđe poneki. Večeras računamo na njih.
<BR>&nbsp;&nbsp;&nbsp;&nbsp;&nbsp;Tomkins razgleda svoj pištolj. To je stari, dobri kolt 45, iz starih, dobrih, gangsterskih dvadesetih. Još jedna od njegovih igračaka.
<BR>&nbsp;&nbsp;&nbsp;&nbsp;&nbsp;Viva sada stoji nasred čistine. Tomkins je gleda u oči. "Vreme je."
<BR>&nbsp;&nbsp;&nbsp;&nbsp;&nbsp;"Čekaj", kaže Dok.
<BR>&nbsp;&nbsp;&nbsp;&nbsp;&nbsp;Tomkins ustaje sa stolice. "Hoću sada da odem, pre nego što me oni srede. Tako ću se sresti sa Džimom Kerolom." Korača preko čistine ka Vivi, koja čeka raširenih ruku. Kleči pred njom i diže pištolj kao obrednu žrtvu. Ona ga uzima i prislanja mu usta cevi uz čelo.
<BR>&nbsp;&nbsp;&nbsp;&nbsp;&nbsp;Stari, dobri pištolj oglašava se starim dobrim praskom i Viva ga ispušta kraj Tomkinsovog tela na čistini. Suze joj se spuštaju niz inače bezizražajno lice.
<BR>&nbsp;&nbsp;&nbsp;&nbsp;&nbsp;Dok vrti glavom. "Prerano. Sada mu ne mogu ništa."
<BR>
<BR>&nbsp;&nbsp;&nbsp;&nbsp;&nbsp;"Naše društvo opsednuto je smrću zato što mi pokušavamo da je poreknemo." Dok je nasuo kutlačom piletinu u kariju na moj tanjir. "Hoću da kažem, navikli smo da večeramo dok gledamo smrt u večernjem dnevniku, ali da li biste vi mogli da jedete ovo da vam sada tamo, na podu, leži neki pravi leš?"
<BR>&nbsp;&nbsp;&nbsp;&nbsp;&nbsp;Uzeo sam veliki zalogaj, sažvakao, progutao, zagledao se Doku pravo u oči i rekao: "Ma nek ide do đavola, naravno." Nije u pitanju bilo moje neslaganje sa njim, već samo njegovo visokoparno ispaljivanje klišea.
<BR>&nbsp;&nbsp;&nbsp;&nbsp;&nbsp;Dok se nasmeja i najednom se iz pretencioznog profesora umetnosti pretvori u ljubaznog sredovečnog muškarca.
<BR>&nbsp;&nbsp;&nbsp;&nbsp;&nbsp;Sedeli smo na podu u malom stanu u oblasti Hilkrest i jeli. Hrana je bila izvrsna, atmosfera boemska, ali čista. Knjige, slike i velike, sumorne fotografije aktova prekrivale su stan. Aktovi su imali Vivino lice i moje oči neprestano su se kolebale između fotosa i živahne, bodre osobe koja je sedela kraj mene. U vreme kada sam bio na koledžu, Dok i Viva bili bi najkulerskiji od kulera u osoblju i svi bismo čeznuli za time da jednog dana budemo poput njih, ali sada je prošlo već deset godina od mog koledža i shvatao sam da su oni samo još jedan običan par koji se bori i upinje da na najbolji način iskoristi svoju jadnu crkavicu.
<BR>&nbsp;&nbsp;&nbsp;&nbsp;&nbsp;Vino i razgovor. Prešao sam na kauč. Viva je sela kraj mene. Onda se Dok izvinio i rekao da ide da uzme nešto.
<BR>&nbsp;&nbsp;&nbsp;&nbsp;&nbsp;"Sviđaju li vam se fotografije?" upita ona.
<BR>&nbsp;&nbsp;&nbsp;&nbsp;&nbsp;"Da. Na svima ste vi?"
<BR>&nbsp;&nbsp;&nbsp;&nbsp;&nbsp;"Da, na svima u ovoj sobi."
<BR>&nbsp;&nbsp;&nbsp;&nbsp;&nbsp;"Zar se ne osećate makar malčice čudno, tako neprestano okruženi slikama svog tela?"
<BR>&nbsp;&nbsp;&nbsp;&nbsp;&nbsp;"Dopada mi se moje telo. Dopada mi se Dokova umetnost. Njegove slike hvataju nešto moje što drugi fotografi sa kojima sam radila ne mogu da uhvate. Neki naboj, neki vid života..."
<BR>&nbsp;&nbsp;&nbsp;&nbsp;&nbsp;Naginjala se sve bliže dok je govorila, a onda me je poljubila. Jezici su nam se dodirnuli. Škljoc.
<BR>&nbsp;&nbsp;&nbsp;&nbsp;&nbsp;Poskočio sam. Dok je stajao tamo sa kamerom. "Molim vas, nastavite. Možete raditi šta god želite, dok god sam ja tu da to fotografišem."
<BR>&nbsp;&nbsp;&nbsp;&nbsp;&nbsp;Umalo nisam pobegao. Ali Viva mi se osmehnula i blago mi pomilovala kosu iza desnog uha. Zurio sam u njene bledoplave oči sve dok nisam potonuo u njih.
<BR>
<BR>&nbsp;&nbsp;&nbsp;&nbsp;&nbsp;Tišinu remeti džangrljanje šerpi i tiganja. Stigli su gosti koje smo očekivali. Prošao je jedan sat od Tomkinsove smrti. Niko od nas nije rekao ni reč. Samo sedimo na verandi u stolicama za ljuljanje, Dok, Viva i ja, mlatimo po insektima i čekamo mrtve, primećujemo da imamo još više mladeža na koži nego juče.
<BR>&nbsp;&nbsp;&nbsp;&nbsp;&nbsp;Ali sada su žice za signalizaciju zategnute. Dok uključuje farove koje smo skinuli sa havarisanih automobila iz Tomkinsove zbirke. Reflektori otkrivaju šestoro mrtvih koji prelaze preko čistine. Kao da uvek stižu u takvim grupama. Kao da su odlučili: 'Hej, da odemo do Tomkinsove farme i pogledamo šta se tamo kuva?' Pa, večeras će bar dvoje imati sreće.
<BR>&nbsp;&nbsp;&nbsp;&nbsp;&nbsp;"Ona mi se sviđa", kažem ja dok pokazujem ka izlomljenoj predvodnici navijačica koja je očigledno videla i bolje dane.
<BR>&nbsp;&nbsp;&nbsp;&nbsp;&nbsp;"E, ja ću u tom slučaju da uzmem njenog momka, onog tamo", kaže Viva i pokazuje na srednjoškolskog pastuva sa blesavim kezom naglašenim raseklinama u obrazima.
<BR>&nbsp;&nbsp;&nbsp;&nbsp;&nbsp;Obaramo ostalih četvoro. Čisti hici u glavu. Zapanjen sam tolikim napretkom u sopstvenoj preciznosti. Ključ je u tome da se mnogo vežba. Da se vežba dvadeset četiri sata dnevno. Bam! Počivaj u miru.
<BR>&nbsp;&nbsp;&nbsp;&nbsp;&nbsp;Dok proverava kamere. Želi da dokumentuje sve to. Ne znam zašto se još trudi.
<BR>&nbsp;&nbsp;&nbsp;&nbsp;&nbsp;Mladi Pastuv i Predvodnica Navijačica stižu do Tomkinsovog leša i padaju na tle kako bi ga ispitali. Nas troje ustajemo sa stolica i stupamo na čistinu.
<BR>
<BR>&nbsp;&nbsp;&nbsp;&nbsp;&nbsp;Konačno sam otišao kod Tomkinsa kako bih video njegove slike. Sve ih je snimio Dok. U Tomkinsu su Dok i Viva pronašli ono za čim žudi svaki umetnik: bogatog obožavaoca. Tomkins je nasledio bogatstvo, roditelji su mu bili mrtvi. Dok i Viva bili su mu samo još jedan hobi. Drugi hobi bio mu je da popravlja stare automobile - ne one antikvitete, sportske ili glomazne automobile - već naprosto nasumični niz kola iz šezdesetih koja su odgovarala Tomkinsovoj estetici. To je bio jedini njegov unosan hobi, ali zaradu mu je sada jela njegova najnovija zaluđenost: heroin.
<BR>&nbsp;&nbsp;&nbsp;&nbsp;&nbsp;"Nisam još upoznao nekog narkosa iz Arkanzasa", rekoh Tomkinsu.
<BR>&nbsp;&nbsp;&nbsp;&nbsp;&nbsp;"Ima ih", reče Tomkins. "U stvari, ni ja nisam sreo nijednog. Zato sam morao sam da se upustim u to. Onda sam počeo da srećem na desetine njih."
<BR>&nbsp;&nbsp;&nbsp;&nbsp;&nbsp;Najbolje fotografije bile su snimljene u Tomkinsovoj seoskoj kući. Velike slike ispunile su dnevnu sobu, radni kabinet, hodnike i spavaće sobe:
<BR>&nbsp;&nbsp;&nbsp;&nbsp;&nbsp;Viva i ja, prepletani, Viva odozgo, nagnuta napred. Čitavo telo joj je mrlja - duga ekspozicija koja prati naše mahnite pokrete. Ja izgledam kao da vrištim.
<BR>&nbsp;&nbsp;&nbsp;&nbsp;&nbsp;Viva i Dok. Dok je odozgo, izvijenih leđa, licem okrenut ka nebesima, zatvorenih očiju. Zelena aura izbija mu iz glave. Vivina aura je plava. Oči su joj otvorene. Gleda pravo u kameru, sa tim svojim prepredenim osmehom. Ja sam to slikao. Meni se osmehuje.
<BR>&nbsp;&nbsp;&nbsp;&nbsp;&nbsp;Viva i Tomkins. Ona stoji, on kleči. On joj ljubi stidne dlačice. Ruke su joj na njegovim ramenima. Kao da su u transu. Ovo nije prizor seksa. Ovo je prizor obožavanja.
<BR>
<BR>&nbsp;&nbsp;&nbsp;&nbsp;&nbsp;Prilazimo paru mrtvih tinejdžera. Oni dižu pogled ka nama, primećuju nas, ustaju od Tomkinsovog trupla i posrću ka nama. Dok pokušava da natera ženu da se vrati Tomkinsu. Ona se sapliće o njegovo telo i puzi ka Doku. On obilazi oko nje, pa poseže u Tomkinsovu trbušnu duplju i izvlači malo kapave utrobe, koju nudi mrtvoj ženi. Ona pokušava da ga ujede za mišicu.
<BR>&nbsp;&nbsp;&nbsp;&nbsp;&nbsp;"Ne vredi", kaže Viva. "Tomkins je matoro meso, hladno meso. Oni žele život; vruće, vlažno meso."
<BR>&nbsp;&nbsp;&nbsp;&nbsp;&nbsp;"Onda ćemo morati da im ga damo", kaže Dok. Diže svoju pušku ka meni.
<BR>
<BR>&nbsp;&nbsp;&nbsp;&nbsp;&nbsp;Provodio sam sve više vremena u seoskoj kući sa Dokom i Vivom. Toliko često sam uzimao bolovanje da su me najurili s posla. Nisam mario za to - tako sam samo imao još više vremena da budem sa Vivom.
<BR>&nbsp;&nbsp;&nbsp;&nbsp;&nbsp;Jednog dana, Tomkins i Dok otišli su u kupovinu u Litl Rok i ostavili Vivu i mene sasvim same. Prvi put smo vodili ljubav bez škljocanja Dokove kamere. Ležali smo zajedno i razgovarali, okruženi slikama njenog tela. Još mi je bilo teško da poverujem da se njeno telo nalazi uz moje.
<BR>&nbsp;&nbsp;&nbsp;&nbsp;&nbsp;"Uvek sam bila donekle egzibicionista", reče ona. "Dokova kamera shvata razlog za to." Rekla je da se ne slaže naročito dobro sa drugim ženama, izuzev jedne sa kojom je imala ljubavnu vezu pre nekoliko godina - a čak joj je i to s vremenom postalo bljutavo. "Druge žene kažu da sam drolja. Ali Dok je pronašao pravi razlog. Rekao je da ne posedujem samo seksualni nagon... već životni nagon. Život navire iz mene. Ako ga ne iskažem, ne uhvatim ga, upotrebim, poludeće u meni, kao rak."
<BR>&nbsp;&nbsp;&nbsp;&nbsp;&nbsp;"Znači, spavala bi sa svakim." Shvatio sam koliko to zvuči hladno čim sam izgovorio. Ugrizao sam se za jezik. Ali ona je to primila drugačije, kao da je meni povređena sujeta. Pretpostavljam da je i bilo tako.
<BR>&nbsp;&nbsp;&nbsp;&nbsp;&nbsp;"Ne, ne, ne. Ne sa svakim. Mora tu da postoji određeni osećaj, određene vibracije. To je ono što Dok hvata svojim slikama aura. Dok to ima. Ti to imaš. Tomkins to ima, u neznatnoj meri. Ti nisi prva osoba koju sam pronašla sa tim, a da budem iskrena, nećeš biti ni poslednji. Ali ti jesi poseban."
<BR>&nbsp;&nbsp;&nbsp;&nbsp;&nbsp;"Onda imam sreće. Osećam se povlašćen što sam sa tobom." Razum mi je govorio da je Viva egocentrična do zastrašujućeg stepena. Ali moj razum je bio bespomoćan. Pustio sam je da navire u mene. Viva je bila puna sebe, a i ja sam bio ispunjen njom.
<BR>&nbsp;&nbsp;&nbsp;&nbsp;&nbsp;Pokazao sam jednu od neobičnijih slika, gde je Viva opkoračila nekog muškarca koji kao da nije bio svestan njenog postojanja. "Je li on posedovao te vibracije?"
<BR>&nbsp;&nbsp;&nbsp;&nbsp;&nbsp;"Ne. On je bio mrtav." Telo mora da mi se napelo. Viva uzdahnu i odvoji se od mene. "Bila je to Dokova zamisao. Ta zamisao mi je bila odvratna, ali onda me je opčinila sopstvena odvratnost. Volim da sebe smatram neustrašivom, znaš. Pa sam tome pristupila kao performansu i jebala sam to telo u nekoj vrsti performans-transa." Viva je zurila u tavanicu. Digla je ruke, okrenula dlanove jedan prema drugom, kao da gestikulira da bi naglasila ono što je rekla, a onda ih zadržala nepomično, uz trzanje prstiju, kao da električni lukovi skaču s jednog vrha prsta na drugi. "Osećala sam kako moj životni nagon navire u tog mrtvaca, ispunjava ga."
<BR>&nbsp;&nbsp;&nbsp;&nbsp;&nbsp;"Jesi li ga probudila?"
<BR>&nbsp;&nbsp;&nbsp;&nbsp;&nbsp;Ona se nasmeja. "Ne. Ništa se nije desilo. Ali posle toga osećala sam se oslobođeno. Hoću reći, znam da ću jednog dana umreti, ali dok sam živa, jebote, smrt nema nikakvih izgleda protiv mene!"
<BR>&nbsp;&nbsp;&nbsp;&nbsp;&nbsp;Pomislih na Vivu sa mrtvim kurcem u sebi i moj poče da splašnjava. Bio sam bolno svestan činjenice da je ovo bilo prvi put da smo vodili ljubav bez kondoma - Dok je pazio na takve stvari - i osećao sam da mi ta izmišljena, hladna infekcija smrti pliva uz uretru. Viva je to primetila. "Šta je bilo?"
<BR>&nbsp;&nbsp;&nbsp;&nbsp;&nbsp;"Mmmmm. Izgleda da si oneraspoložila starog drugara."
<BR>&nbsp;&nbsp;&nbsp;&nbsp;&nbsp;Ona se osmehnu. "Muškarci su tako smešni. Da pomisliš kako im je penis, zapravo, nekakav strani organizam nakalemljen na telo."
<BR>&nbsp;&nbsp;&nbsp;&nbsp;&nbsp;"Zar ti nikada ne osećaš tako nešto prema svojim genitalijama?"
<BR>&nbsp;&nbsp;&nbsp;&nbsp;&nbsp;"Ne. To sam ja." Ona stavi moju šaku na svoju matericu. "Središte mog bića je upravo tu." I bilo je tako. Osećao sam neverovatnu toplotu pod dlanom. Moj penis je prestao da pada, uspuzao je natrag uz njene butine i aktivirao se.
<BR>&nbsp;&nbsp;&nbsp;&nbsp;&nbsp;Posle toga, zaspali smo i probudili se da bismo ustanovili da nas Dok posmatra. Nije imao kameru. Lice mu je bilo bezizražajno. "Treba ovo da pogledate", rekao je. Uključio je televizor i izišao iz sobe. Viva i ja smo gledali spikera uznemirenog izgleda koji je objašnjavao kako se svet izmenio preko noći.
<BR>
<BR>&nbsp;&nbsp;&nbsp;&nbsp;&nbsp;Čujem samo mrtve koji posrću i njihovo tužno, dahćuće ječanje. Vidim samo Dokovu pušku. Šake koje je stežu gotovo da nemaju boje u jarkom svetlu farova. Osećam miris mrtvih, bolesno sladunjav. Crna rupa na kraju cevi puške raste, otvara se da me proguta.
<BR>&nbsp;&nbsp;&nbsp;&nbsp;&nbsp;Pucanj je poput praska. I dalje stojim, ne osećam ništa. Dok izgleda iznenađeno. Tamnocrveni cvet eksplodirao mu je na prsima. Pada napred. Iza njega stoji Viva. Spušta pištolj i osmehuje mi se. "Sveže meso. Vruće meso."
<BR>&nbsp;&nbsp;&nbsp;&nbsp;&nbsp;Mladi Pastuv i Predvodnica Navijačica prevrću Doka kako bi se nahranili pupoljkom na grudima. Viva prilazi muškom zombiju i počinje da mu cepa odeću. "Ovaj je dobar. A i ta žena je nekada bila lepa. Misli na to dok je uzimaš."
<BR>
<BR>&nbsp;&nbsp;&nbsp;&nbsp;&nbsp;Tomkinsova seoska kuća bila je dobro prebivalište kada se svet promenio. Najzad, on je nju i opremio tako da može da se povuče iz društva kad god poželi. Sada, kada se društvo sastojalo od hordi gladnih zombija, pa...
<BR>&nbsp;&nbsp;&nbsp;&nbsp;&nbsp;Iz dana u dan očekivali smo sve izgladnelije goste i slali smo ih natrag u grob. Tela smo uklanjali na noćnim lomačama.
<BR>&nbsp;&nbsp;&nbsp;&nbsp;&nbsp;Nekada sam mrzeo oružje. Sada sam sa njim spavao.
<BR>&nbsp;&nbsp;&nbsp;&nbsp;&nbsp;Mora da smo oduvek gajili bolesnu čežnju za apokalipsom. Sa našim nuklearnim noćnim morama mešala se čudnovata žudnja za vatrom pročišćenja, za načinom da se u potpunosti odstrani naš stari, dosadan život. Kao kada želite da doživite nervni slom kako biste mogli, bar privremeno, da dignete ruke i sve svoje odgovornosti prenesete na lekare, bolničarke i rodbinu. To je glupa, sebična žudnja. A opet...
<BR>&nbsp;&nbsp;&nbsp;&nbsp;&nbsp;Apokalipsa nije bila vatra pročišćenja, ali divna je. Imamo bogate zalaske sunca, sa teatralnim oblacima obojenim u narandžasto i plavo, purpurno i crveno. Ovo je G¸tterdSmmerung, a mi smo bogovi na umoru. Ali priroda i dalje živi. Ne postoje zombi-ribe niti zombi-insekti, zombi-medvedi ili drveće.
<BR>&nbsp;&nbsp;&nbsp;&nbsp;&nbsp;Viva, Dok i ja još smo bili živi, ja sam bio ispunjen Vivom i smrt je bila nemoguća, opstali smo blistajući od života, nezaustavljivog života, ludog života...
<BR>&nbsp;&nbsp;&nbsp;&nbsp;&nbsp;Najpre smo primetili nešto nalik na oticanje žlezda. Onda su zglobovi počeli da nam narastaju, samo malo. Počeo sam da primećuje nove mladeže, na svom telu i na Vivinom.
<BR>&nbsp;&nbsp;&nbsp;&nbsp;&nbsp;Dok je, u svom beskrajnom teoretisanju, došao na novu zamisao. "Mladeži su dobroćudni tumori. Mislim da ono što je oživelo mrtve utiče i na nas. U opasnosti smo. Tumori će ubrzo možda prestati da budu dobroćudni. Rak će nas preplaviti, divlje ćelije zameniće naše tkivo i pridružićemo se uzgeganim mrtvacima."
<BR>&nbsp;&nbsp;&nbsp;&nbsp;&nbsp;Tomkins jedini nije imao ništa na sebi i Dok je i za to imao teoriju. "Zbog heroina, on je bliži smrti, ali on mu takođe i kontroliše taj ludi život, baš kao što su toksični lekovi nekada kontrolisali rak. Kada ostane bez džanka, i on će podleći pred ludim životom."
<BR>&nbsp;&nbsp;&nbsp;&nbsp;&nbsp;"Kada ostanem bez džanka", rekao je Tomkins, "prosviraću sebi metak kroz glavu."
<BR>&nbsp;&nbsp;&nbsp;&nbsp;&nbsp;Dokova zamisao o onome što nam se događalo nije imala nikakvog naučnog opravdanja, ali opet, isto je važilo i za mrtvace koji hodaju. Važno je bilo to što je ona zadovoljavala Dokov osećaj za estetsko. Kada je saznao da je Tomkinsu preostalo još samo nekoliko doza za fiksanje, smislio je plan koji će Tomkinsu omogućiti divnu smrt i možda spasiti nas ostale tako što će nas dovesti bliže smrti. Mnogo bliže.
<BR>&nbsp;&nbsp;&nbsp;&nbsp;&nbsp;Ta zamisao mi je bila odvratna... a onda me je opčinila sopstvena odvratnost...
<BR>
<BR>&nbsp;&nbsp;&nbsp;&nbsp;&nbsp;Viva prevrće Mladog Pastuva na leđa. Opkoračuje ga i spušta deo Dokove utrobe u mrtvačeva usta. On žudno žvaće mesnatu cev. Ona se spušta na njegovu erekciju (požuda za hranom ili puki rigor mortis?).
<BR>&nbsp;&nbsp;&nbsp;&nbsp;&nbsp;Lice Predvodnice Navijačica zariveno je u Dokov trbuh. Ona srče i sisa. Lako mi je da joj spustim gaćice i da uđem u nju otpozadi. Ona okreće glavu, gleda me, nastavlja da žvaće Dokovo srce koje drži u šakama kao u kolevci. Vagina joj je hladna, ovlažena crnim, lepljivim fluidom.
<BR>&nbsp;&nbsp;&nbsp;&nbsp;&nbsp;Vivin muškarac je zadovoljan. Stenje neku melodiju dok žvaće creva. Mislim da je to melodija iz neke reklame za viršle. Viva se osmehuje, naginje se i ljubi me. Njen topli jezik u živom je kontrastu sa dodirom pičke mrtve žene. Prožima me strujni udar. Dok svršavam, imam viziju svoje sperme koja prolazi kroz stagnantnu matericu, prema istrulelim jajnicima i potpaljuje novu vrstu života.
<BR>&nbsp;&nbsp;&nbsp;&nbsp;&nbsp;Izvlačim se i posmatram Vivu. To je sada pravi rokenrol, ali creva više nema i mrtvac pokušava da se uspravi; ruke mu se dižu; grabi je za ramena. Uzimam žurno kolt 45 koji leži kraj Tomkinsovog tela i pucam. Glava Mladog Pastuva eksplodira; telo mu se grči, a Viva dahće od uživanja.
<BR>&nbsp;&nbsp;&nbsp;&nbsp;&nbsp;Sada se čuje samo coktanje usana mrtve žene. Trčim do verande i uzimam gorivo za fenjer i šibice. Vraćam se, a Viva se oslobađa obezglavljenog leša i ponovo me ljubi.
<BR>&nbsp;&nbsp;&nbsp;&nbsp;&nbsp;Neko nas posmatra. Dokove oči ponovo su se otvorile. Ali on ni ne pokušava da ustane. Čak ni ne gura od sebe mrtvu ženu koja se hrani njegovim srcem. Polivam ih oboje gorivom.
<BR>&nbsp;&nbsp;&nbsp;&nbsp;&nbsp;"Grudi", kaže Viva. "Baš sam glupa. Pucala sam mu u grudi." Ona kleči iznad Doka i ljubi ga u teme. Suze joj se slivaju niz obraze. "Žao mi je, ljubavi. Nisam želela da te nateram da prođeš kroz ovo." Puca mu u čelo i njegove oči prestaju da nas prate. To privlači pažnju Predvodnice Navijačica koja poseže za Vivom. Bacam upaljenu šibicu i mrtva žena počinje tiho da gori, pada preko Dokovog tela i pali i njega. Neko vreme tiho cvili, zlovoljna zbog ovakvog razvoja događaja.
<BR>&nbsp;&nbsp;&nbsp;&nbsp;&nbsp;Umesto da napravimo pogrebnu lomaču, Viva i ja hodamo među telima mrtvaca sa preostalim gorivom. Ubrzo, čistina je ispunjena malim vatrama.
<BR>&nbsp;&nbsp;&nbsp;&nbsp;&nbsp;Vraćamo se u kuću. Previše umorni da ponovo vodimo ljubav, padamo, nagi, jedno drugom u zagrljaj.
<BR>
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;Bude me Vivin glas i cimanje. "Ne." Spavali smo jedno uz drugo, njena leđa bila su stisnuta uz moje grudi. Sada njene ruke pokušavaju da me odgurnu - "Ne!" - i njena leđa snažno vuku moje grudi. Čujem zvuk nalik na tiho cepanje, Viva stenje, a ja osećam vreli ubod bola duž čitave prednje strane tela. Krvarim. Viva krvari. To je krvarenje poput onog kada jako oderete kožu. Ona me i dalje odguruje. Spuštam pogled i vidim da je koža njenih guzova srasla sa mesom mojih butina.
<BR>&nbsp;&nbsp;&nbsp;&nbsp;&nbsp;"Ne!" Ona cima i ponovo se kidamo. Bočne strane mog penisa priljubljene su uz unutrašnje površine njenih butina i ja ga hvatam i vučem. Bol je usijanje, kao da su majušna klešta zagrizla sva mesta na mom telu gde smo se dodirivali.
<BR>&nbsp;&nbsp;&nbsp;&nbsp;&nbsp;Noge su nam ispod kolena još blago spojene, ali Viva se bacaka i rita, pa se razdvajamo uz konačno cepanje. Počinje da puzi dalje od mene. Pružam ruke za njom. "Viva?"
<BR>&nbsp;&nbsp;&nbsp;&nbsp;&nbsp;"Dalje od mene!" Nastavlja da puzi. Mogu samo da ostanem da ležim tamo. Krv mi se hladi na koži. "Žao mi je", kaže Viva, "ali samo ostani dalje od mene."
<BR>&nbsp;&nbsp;&nbsp;&nbsp;&nbsp;Puzi iz sobe, sve poprima crvenu boju i ja odlazim nakratko.
<BR>&nbsp;&nbsp;&nbsp;&nbsp;&nbsp;Dolazim sebi sasvim sam. Bol je nestao. Sipam malo vode u Tomkinsov stari lavor i sunđerom skidam krv sa tela. Poderotine su se već zacelile. Tkivo glatko kao u bebe spušta mi se u trakama niz grudi i noge. Opčinjen sam tom mekoćom. Milujem ga vrhovima prstiju. Grebem ga noktima. Grebanje šalje toplo peckanje u moje testise. Grebem snažnije. Penis mi se kruti. Grebem se jednom rukom i masturbiram drugom. Posle svršavanja, grudi mi ponovo krvare. Spiram krv i oblačim se.
<BR>&nbsp;&nbsp;&nbsp;&nbsp;&nbsp;Primećujem da su mladeži koji su mi prekrivali telo sada nestali. Nova meka koža zauzela je njihovo mesto.
<BR>&nbsp;&nbsp;&nbsp;&nbsp;&nbsp;Kuća je prazna. Trebalo bi da sačekam da se Viva vrati, ali mislim da ona to neće učiniti. Trebalo bi da ostanem ovde, gde sam bezbedan, ali ne želim to.
<BR>
<BR>&nbsp;&nbsp;&nbsp;&nbsp;&nbsp;Viva je otišla jedinim automobilom koji je mogao da upali. Iz svih ostalih izvađeni su akumulatori. Danju smo ih punili preko solarne baterije. Priključujem najjači akumulator na punjač.
<BR>&nbsp;&nbsp;&nbsp;&nbsp;&nbsp;Jedem napolju. Već je sredina popodneva. Danas mrtvima nema ni traga ni glasa. Drveće, biljke, insekti, veverice, ptice - sve je veoma živo. Šuškaju, krckaju, cvrkuću i pevaju. Život, svugde život. Čini se da čak i kamenje zuji. Znam da Viva mora biti živa, negde.
<BR>
<BR>&nbsp;&nbsp;&nbsp;&nbsp;&nbsp;Nalazim kamionet 'Ford' u manje-više ispravnom stanju, stavljam akumulator u njega, punim ga benzinom iz ostalih vozila i tovarim u njega sve namirnice kojih mogu da se setim. Spreman sam da krenem. Sunce samo što je zašlo. Trebalo bi ovde da provedem još jednu noć. Jebiga. Moja potreba za Vivom ne trpi odlaganje. Moja erekcija pokazuje ka severozapadu.
<BR>&nbsp;&nbsp;&nbsp;&nbsp;&nbsp;Uski seoski put vodi me ka severu. Vozim miljama i jedino vozilo koje vidim jeste olupina u močvari. Sporo prolazim kraj nje. To su nova kola, već prekrivena puzavicom.
<BR>&nbsp;&nbsp;&nbsp;&nbsp;&nbsp;Nešto šuška u olupini. Ubrzavam i ostavljam je za sobom.
<BR>&nbsp;&nbsp;&nbsp;&nbsp;&nbsp;Cvrčci i žabe pune vazduh zvukom nalik na masivno zujanje motrocikala. Snopovi mojih farova obrazuju dva konusa braunovskog kretanja - moljci, komarci i vilin-konjici brzo tačkaju moj vetrobran svojom utrobom. Koristim brisače - greška. Sada ništa živo ne mogu da vidim.
<BR>&nbsp;&nbsp;&nbsp;&nbsp;&nbsp;Nema tečnosti za pranje prozora. Jebiga. Zaustavljam. Ne želim da trošim vodu za piće na čišćenje vetrobrana. Pronalazim dva topla piva pozadi, u kamionetu. Toplo pivo i stara majica. To prilično dobro deluje. Pivo i lopatica za skidanje leda. To deluje još bolje.
<BR>&nbsp;&nbsp;&nbsp;&nbsp;&nbsp;Bube u svetlu farova dolaze da uzmu uzorak piva i moje krvi. Isključujem farove.
<BR>&nbsp;&nbsp;&nbsp;&nbsp;&nbsp;Nijedan mesec ne sija na nebu. Grebem po vetrobranu na osnovu opipa i zvuka. Nešto bućka u močvari. Onda čujem zvuk nalik na krckanje i lomljavu trske. Prestajem i osluškujem. Motorcikl-zujanje insekata.
<BR>&nbsp;&nbsp;&nbsp;&nbsp;&nbsp;Vidim blesak svetla duboko u močvari. Ne, to je stalna, okrugla tačka. Bledi. Eno je ponovo, levo.
<BR>&nbsp;&nbsp;&nbsp;&nbsp;&nbsp;Nešto pada na haubu mog vozila uz vlažni udarac. Skačem u kamion, uključujem farove i svetlo u kabini. Miš. Bez glave. Palim motor kamiona, ubacujem u rikverc; miš, pivo, majica i lopatica za led klize sa haube. Ubacujem u brzinu i krećem niz put, sve brže i brže. Put je dugačak i prav. Sedamdeset milja na sat, osamdeset, devedeset, i bube ponovo prekrivaju vetrobran. Svetlost kabine obasjava zbrčkane pojedinosti njihovih spljeskanih tela.
<BR>&nbsp;&nbsp;&nbsp;&nbsp;&nbsp;Mora da je to bila sova. Tako je. Sova koja je slučajno ispustila plen. Uspori. Osamdeset. Sedmdeset. Iznenada, nailazim na automobil parkiran nasred druma, skrećem i jedva izbegavam sudar, kočim, ali ipak osećam tupi udarac i čovek u košulji kakve nose drvoseče, farmerkama i bez polovine lica stisnut je uz moj vetrobran, poseže za mnom, zaboga, ruke mu grebu po staklu! Zaustavljam naglo kamion i on odleće sa haube.
<BR>&nbsp;&nbsp;&nbsp;&nbsp;&nbsp;Kamion stoji i ja vidim da se čovek bez polovine lica upinje da ustane, pa naglo krećem, gazim ga i nastavljam da vozim, tako da sada vidim još mrtvih kraj ivice druma; idu kuda i ja, ka severozapadu, tako da ciljam u njih; pomažem im. Pešak. Pedeset poena. Mala starica odskače od haube. Sto poena. Mrtav dečak sa bezbol kapom lomi se kao lutka 'Dži Aj Džo' - dvesta poena!
<BR>&nbsp;&nbsp;&nbsp;&nbsp;&nbsp;Eno mog izlaza na I-440. Penjem se uz rampu, vidim neku ženu i dva muškarca, ciljam ka čitavom grozdu njih i žena vrišti; živa je; skrećem prekasno, tela udaraju u kamion i ja slećem sa krivine. U jednom trenu letimo, a onda slećemo na sve četiri gume na travnati nasip, kamion se lomi i zaustavlja jednom za svagda.
<BR>&nbsp;&nbsp;&nbsp;&nbsp;&nbsp;Sedim i osluškujem ritmičko kuckanje i zveckanje metala koji se hladi. Ništa me ne boli. Čini se da sam dobro, ali ne želim da se pomeram. Mogu samo da vidim ženino lice u farovima.
<BR>&nbsp;&nbsp;&nbsp;&nbsp;&nbsp;Nestalni snop svetla sija kroz moj bočni prozor. "Da li vam je dobro?"
<BR>&nbsp;&nbsp;&nbsp;&nbsp;&nbsp;Opčinjen sam pokretnim senkama na sedištu suvozača. Konačno se okrećem i gledam u svetlost. "Aha."
<BR>&nbsp;&nbsp;&nbsp;&nbsp;&nbsp;"Spasli ste mi život."
<BR>&nbsp;&nbsp;&nbsp;&nbsp;&nbsp;"Uh."
<BR>&nbsp;&nbsp;&nbsp;&nbsp;&nbsp;"Iznenadili ste ih. Ja sam potrčala. Oni nisu."
<BR>&nbsp;&nbsp;&nbsp;&nbsp;&nbsp;"Oh."
<BR>
<BR>&nbsp;&nbsp;&nbsp;&nbsp;&nbsp;Ime joj je Toni. Krenula je na put posle dugotrajnog skrivanja u Litl Roku. "Naprosto sam ostala u svom stanu", rekla je, "izuzev odlazaka po namirnice. Razlikovala sam žive od mrtvih samo po tome što su živi pucali na mene. Konačno sam dobila pundravce i krenula. Samo što sam stigla do druma, ostala sam bez benzina." Pomagala mi je da iziđem iz kamiona dok je pričala, i reči su joj bile nalik na nervoznu lavinu. Dugačka crna kosa, mršava kao čačkalica, sa lepim, ptičjim osmehom.
<BR>&nbsp;&nbsp;&nbsp;&nbsp;&nbsp;U mom kamionu ima benzina. Njena kola mogu da se voze. To izgleda kao dovoljno jednostavna osnova za partnerski odnos. Isisavamo rezervoar kamiona i prekidamo to samo toliko da pucamo u dva puzeća, izlomljena mrtvaca kada konačno stignu do nas.
<BR>&nbsp;&nbsp;&nbsp;&nbsp;&nbsp;Hodamo jednu milju. Odjednom sam previše umoran da bih stajao. Oslanjam se o Toni. Kada stižemo do kola, ona puni rezervoar benzinom dok ja ubacujem sve svoje stvari na prednje sedište, a onda se bacam na zadnje. Toni primećuje da se tresem. Izvlači ćebe iz prtljažnika, pa se vraća i baca ga preko mene. I ona drhti. Držimo jedno drugo neko vreme, ispod ćebeta. Ne progovaramo. Njeno disanje konačno usporava u pravilni ritam spavanja. Vozim se na tom ritmu. Dalje odatle.
<BR>
<BR>&nbsp;&nbsp;&nbsp;&nbsp;&nbsp;Neko uporno kuca na vrata. Privlačim Vivu bliže, u nadi da će Dok otvoriti. On to ne čini.
<BR>&nbsp;&nbsp;&nbsp;&nbsp;&nbsp;Silom otvaram oči pred sjajem sunčeve svetlosti. Šake mrtve žene lupaju po prozoru sa vozačeve strane.
<BR>&nbsp;&nbsp;&nbsp;&nbsp;&nbsp;Drmam devojku koja se nalazi kraj mene na zadnjem sedištu. "Ključevi? Uh, Toni? Toni. Gde su ključevi?" Ona se meškolji i naglo se budi.
<BR>&nbsp;&nbsp;&nbsp;&nbsp;&nbsp;Kola neće da upale. Mrtva žena lupa po prozoru. Toni treska po volanu. "Prokletstvo. Mislim da moramo da pročistimo karburator."
<BR>&nbsp;&nbsp;&nbsp;&nbsp;&nbsp;"A?"
<BR>&nbsp;&nbsp;&nbsp;&nbsp;&nbsp;"Ja ću. A ti uradi nešto s njom."
<BR>&nbsp;&nbsp;&nbsp;&nbsp;&nbsp;Novi dan, novi prokleti dan. Pucam u mrtvu ženu, Toni prska ono malo preostalih kapi benzina po filteru za vazduh, ja pucam u još dvoje mrtvih, kola pale i mi krećemo.
<BR>&nbsp;&nbsp;&nbsp;&nbsp;&nbsp;"Kuda želiš da idemo?" pita Toni.
<BR>&nbsp;&nbsp;&nbsp;&nbsp;&nbsp;"Uh. Ka severozapadu." Pokazujem palcem preko ramena.
<BR>&nbsp;&nbsp;&nbsp;&nbsp;&nbsp;"Upravo sam došla odatle. Ma, kakve veze ima. Ionako sam u stanu zaboravila neke stvari." Pravi polukružno skretanje po travnatoj površini između kolovoznih traka i obilazi znak na kome piše NE PRELAZITE SREDNJU LINIJU. "Ji-ha", kaže ona.
<BR>&nbsp;&nbsp;&nbsp;&nbsp;&nbsp;Prolazi deset minuta. Kamionet pun urlajućih seljaka koji pucaju okolo krivuda i obilazi nas kao u nekom starom vesternu. To je jedino vozilo u pokretu koje vidimo. Litl Rok je utihnuo i nepomičan. Silazimo sa autoputa. Nekoliko hodajućih mrtvaca posrće oko tržnih centara u ulici Rodni Parham. Nema nikakvog saobraćaja, semafori ne rade.
<BR>
<BR>&nbsp;&nbsp;&nbsp;&nbsp;&nbsp;Toni ima lep stan. Mora da je veoma lepo zarađivala.
<BR>&nbsp;&nbsp;&nbsp;&nbsp;&nbsp;"Još imaš tekuću vodu."
<BR>&nbsp;&nbsp;&nbsp;&nbsp;&nbsp;"Aha", kaže ona kroz vrata kupatila. "To je sada sve što imam, ali, što kažu, poklonu se ne gleda u zube."
<BR>&nbsp;&nbsp;&nbsp;&nbsp;&nbsp;Sedam na njen trosed i zurim u svoje šake. Kožica između prstiju kao da mi je narasla. Još mogu da širim prste, ali oni su sada spojeni kod srednjih zglavaka.
<BR>&nbsp;&nbsp;&nbsp;&nbsp;&nbsp;Toni izlazi iz kupatila u spavaćici. Baca mi peškir i ogrtač. "Ovo ti je čisto."
<BR>&nbsp;&nbsp;&nbsp;&nbsp;&nbsp;Prozor kupatila gleda ka suncu. Skidam se i otkrivam da su mi noge crne od krpelja. Trljam se i ribam. Prekriven sam crvenim masnicama. Tamo gde me krpelji nisu dohvatili, komarci i pregalji jesu.
<BR>&nbsp;&nbsp;&nbsp;&nbsp;&nbsp;Svi mesnati prevoji na mom telu narasli su. Imam opne među nožnim prstima. Prevoji kože pod mojim rukama i ušima uvećani su. Koža je glatka, poput nove kože na mojim grudima. Jučerašnje ogrebotine već su se zacelile.
<BR>&nbsp;&nbsp;&nbsp;&nbsp;&nbsp;Izlazim iz kupatila. Toni spava na krevetu. Pomišljam na to da legnem kraj nje. Ne. Još sam umoran. Ne želim nikakvu vrstu tenzije. Ležem na kauč.
<BR>
<BR>&nbsp;&nbsp;&nbsp;&nbsp;&nbsp;Budi me miris pripremanja hrane. Ležim mirno i udišem ga neko vreme.
<BR>&nbsp;&nbsp;&nbsp;&nbsp;&nbsp;Ustajem. Toni podgreva neki paprikaš. Šerpa se greje na konzervi gasa. Nisam znao da ljudi još imaju pribor za fondi.
<BR>&nbsp;&nbsp;&nbsp;&nbsp;&nbsp;Savršeno je postavila sto, sa svećama i vinom. Jedemo i pijemo, i ona mi priča kako je kuvala svom dečku samo jednom nedeljno, ne više od toga, nije želela da se on previše navikne na njeno kuvanje i sve to, ali jednom nedeljno obično je provodila sate u kuhinji i pokušavala da pripremi savršeni obrok.
<BR>&nbsp;&nbsp;&nbsp;&nbsp;&nbsp;"Šta se desilo sa tvojim dečkom?"
<BR>&nbsp;&nbsp;&nbsp;&nbsp;&nbsp;Tišina. "Prvi put kada smo pošli u potragu za hranom, neki tipovi obišli su nas svojim 'Trans-Amom' i ubili ga. Ja sam pobegla i sakrila se. Zvali su me da iziđem. "'Ajde. Daj vamo tu vrelu, vlažnu pičkicu." Pauza. "Bar su mu pucali u mozak."
<BR>&nbsp;&nbsp;&nbsp;&nbsp;&nbsp;Nemamo više apetita i selimo se na kauč sa vinskim čašama. Ne znam šta da kažem. Ona prekida tišinu. "Mogli bismo još neko vreme da ostanemo ovde. Želiš li to? Ovde smo makar bezbedni. Ne znam zašto sam uopšte pokušala da odem." Uzdiše. "Opet, mislim da je to, kao, skrivanje u prošlosti. Nije prošlo mnogo vremena, ali to mi toliko nedostaje." Čujem joj drhtaje u glasu. U svetlu sveća vidim joj suze na licu. Pružam obazrivo ruku, spuštam je na njeno rame.
<BR>&nbsp;&nbsp;&nbsp;&nbsp;&nbsp;Ona mi se baca u naručje i osećam njen bol više nego svoj. Mrmljam reči utehe. Pokušavam da se setim onoga što sam izgubio. Ne mogu da se setim ničega. Siguran sam da je Viva još živa i da ću je pronaći. Ali možda samo sebe zavaravam. Lako bi mogla da je sada već mrtva. Trebalo bi da ostanem ovde sa Toni. Trebalo bi da ostanem sa onim što je stvarno.
<BR>&nbsp;&nbsp;&nbsp;&nbsp;&nbsp;Mazim Toni po leđima. Ljubim je u obraz, onda u usne. Jezici nam se poigravaju. Ljubi me u uho poput strujnog udara. Blago joj grickam zadnju stranu vrata. Ona prelazi vrhovima prstiju po mojim grudima, otvorivši mi ogrtač. "Tako glatko." Ljubi mi levu bradavicu tamo gde raste novo meso; šokiram sam intenzitetom tog poljupca. Zadržavam joj glavu tamo, ona je gricka, ja stenjem, i to je za mene novi osećaj, kao da mi zaista sisa bradavicu, klizimo sa kauča na pod, naši ogrtači se otvaraju, njena koža je tako vrela i meka i ja sam na njoj, noge su joj raširene i bez ikakvog navođenja moj penis pronalazi njenu vaginu i uranja u nju.
<BR>&nbsp;&nbsp;&nbsp;&nbsp;&nbsp;Toni dahće. Klizim unutra i napolje. Privlači me bliže. Sada dublje. Dublje. Stenje. Izvijam karlicom i ona se izdiže da dočeka moj pokret... onda ječi i ja osećam da me nešto povlači dok klizim napolje i unutra, ona ponovo ječi i ja odgovaram još strasnije, zabijam se unutra još jače, bože kako je vlažna, njeni povici zvuče kao krici, i svršavam.
<BR>&nbsp;&nbsp;&nbsp;&nbsp;&nbsp;Tako vlažna. Izvlačim se i odmičem.
<BR>&nbsp;&nbsp;&nbsp;&nbsp;&nbsp;Penis mi je obliven krvlju. Tepih ispod nas je natopljen. "Oh, moj Bože..."
<BR>&nbsp;&nbsp;&nbsp;&nbsp;&nbsp;Poluzatvorene oči. "Izvini. Nisam znala da je to vreme u mesecu."
<BR>&nbsp;&nbsp;&nbsp;&nbsp;&nbsp;"Povredio sam te."
<BR>&nbsp;&nbsp;&nbsp;&nbsp;&nbsp;"Malo me žiga, ali..."
<BR>&nbsp;&nbsp;&nbsp;&nbsp;&nbsp;Ali njen glas je veoma slab i krv još izvire iz nje.
<BR>&nbsp;&nbsp;&nbsp;&nbsp;&nbsp;Ustajem i grabim salvetu sa stola. Dok brišem penis primećujem da mi glavić pulsira. Zagledam podrobnije. Otvor na vrhu rasteže se i otvara mnogo šire nego što sam mislio da je moguće. Kada je sasvim otvoren, vidim majušne, ugneždene prstenove zuba, nalik na usta morske zmijuljice.
<BR>&nbsp;&nbsp;&nbsp;&nbsp;&nbsp;Toni se ne pomera i krv još curi iz nje.
<BR>&nbsp;&nbsp;&nbsp;&nbsp;&nbsp;Grabim odeću i bežim.
<BR>
<BR>&nbsp;&nbsp;&nbsp;&nbsp;&nbsp;Vozim kroz tamu naglašenu munjama. Nema grmljavine - sve je u vetru i blicevima ključalih oblaka. Putujem ka zapadu, autoputem broj 10 - zar nisam sišao sa njega pre izvesnog vremena? Nisam na Desetki. Znak ispred mene veli DRŽAVNI PARK PLANINE PINAKL. U redu. Pratim znakove sve do podnožja pešačke staze. Parkiram i sedim u ustreptaloj tami. U glavi vidim Toni, iz koje curi krv. Blesak munje. Sada vidim Vivu, kako igra. Dobijam erekciju toliko snažnu da je to sve što mogu da osetim, kao da ona isisava život iz ostatka mog tela. Blesak munje. Toni, krvari. Ne.
<BR>&nbsp;&nbsp;&nbsp;&nbsp;&nbsp;Iznova sav drhtim, ali krećem se. Šta mi treba? Pištolji. Tako je. Baterijska svetiljka. Baterijska svetiljka i pištolji. Nož? Nož, baterijska svetiljka i pištolji. I upaljač će mi dobro doći. Pokušavam sve da strpam u ranac. Nema mesta za sve. Jebiga. Ostavljam ono što nije stalo.
<BR>&nbsp;&nbsp;&nbsp;&nbsp;&nbsp;Penjem se stazom, dok krug svetla svetiljke poskakuje preda mnom. Drveće peva na vetru. Krcka mi pod nogama. Grančice pucaju. Obluci odskaču. Zar ja pravim sve te zvuke? Zaustavljam se.
<BR>&nbsp;&nbsp;&nbsp;&nbsp;&nbsp;Penjem se stazom. Stalno mislim na medvede. Mrtvaci me ne brinu, ali... medvedi, vukovi, veoma brzi, veoma živi. Krupni medvedi sa velikim kandžama. Zaustavljam se.
<BR>&nbsp;&nbsp;&nbsp;&nbsp;&nbsp;Penjem se stazom, a sopstveni dah tutnji mi u ušima. Zadržavam disanje i čujem i dalje nešto nalik na dahtanje. Zaustavljam se. Vetar jača i šuštanje drveća veoma je glasno, to je sve što čujem. Osvetljavam svetiljkom sve što mogu i vidim samo stabla i kamenito tle.
<BR>&nbsp;&nbsp;&nbsp;&nbsp;&nbsp;Drveće. Ne mogu me dohvatiti na drvetu. Penjem se uz najviše koje mogu da pronađem. Uz bor. Šake su mi skroz lepljive. Grančice se trljaju o mene, bodu mi kožu, obraze, oči. Nešto mi gmiže preko šake. Moja svetiljka osvetljava gomilu dugonogih paukova. Penjem se iznad njih i pronalazim dobro mesto da se ugnezdim, ostajem tu da sedim. Vetar peva glasno i meko kroz borove iglice. Munje se igraju na nebu, nemo. Drvo se njiše napred-nazad. Tako umirujuće. Napred-nazad.
<BR>&nbsp;&nbsp;&nbsp;&nbsp;&nbsp;Budim se i grabim stablo drveta taman na vreme da se zadržim. Ostajem dugo pripijen uz stablo, kao uz majku.
<BR>&nbsp;&nbsp;&nbsp;&nbsp;&nbsp;Skidam jaknu i pravim povez od opasača i košulje. Navlačim jaknu natrag. Vetar ujeda izloženu kožu gornjeg dela mojih grudi, ali pod ostatkom jakne toplo mi je, osećam se udobno i bezbedno.
<BR>
<BR>&nbsp;&nbsp;&nbsp;&nbsp;&nbsp;Siva svetlost i topla kiša. Mokar sam do kože. Zvuk kapanja sa grana prijatan je, umirujući. Čvršće grlim svoje drvo-majku, ponovo zatvaram oči, srećan što uopšte dišem. Drvo mi odgovara prijateljskim krc-krckanjem i drugim zvukom disanja, hrapavim i neravnomernim, pa, do đavola, drveće ionako ne diše poput nas.
<BR>&nbsp;&nbsp;&nbsp;&nbsp;&nbsp;Krc-krc. Nešto mi snažno povlači levo stopalo.
<BR>&nbsp;&nbsp;&nbsp;&nbsp;&nbsp;Mrtvac je u sakou od tvida i ima usku kravatu. Izgleda vrlo picnuto, sa mnoštvom modnih uboda od granja u sivoj koži lica i vrata, a ukusna dekorativna grančica zabijena mu je u levu očnu duplju. Usta mu okružuju vrh moje čizme. Mora da se peo satima. Dovoljno je samo da se ritnem i ode on dole, uz odskakivanje od grana nalik na ping-pong lopticu. Krc! - govori granje. Krc! - govore njegove kosti.
<BR>&nbsp;&nbsp;&nbsp;&nbsp;&nbsp;Silazim da ga pogledam. Razoreni kostur omogućuje njegovom telu da se trza u raznoraznim opčinjavajućim, novim smerovima. Goli mišići opružaju se kroz otvorene rane. Njegovo zdravo plavo oko koluta se u duplji da bi se upiljilo u mene, ali izgubio je taj dekorativni komadić drveta koji mu se nalazio u praznoj duplji. Pronalazim drugi, veći štapić i zabijam mu ga u zdravo oko. Staklasta supstanca i krv u pupoljku. Guram dublje, u mozak, mešam ga i pravim od njega puding. Polako, nalik na umirućeg pauka, trzavo telo se umiruje.
<BR>&nbsp;&nbsp;&nbsp;&nbsp;&nbsp;Sedim, oslonjen o stablo, i posmatram kako kiša pere leš. Krv obrazuje crvene oblačiće i niske u vodi na njegovom licu. Gole, slomljene kosti lagano se čiste do delikatne sivobele boje. Prelivi sive. Izuzev delikatne ružičaste boje mišića i ganglija, mrtvac bi mogao da bude crno-bela fotografija.
<BR>&nbsp;&nbsp;&nbsp;&nbsp;&nbsp;Pada mi na pamet nešto, pada mi na pamet da je ovaj čovek bio živ i da sam ga ja upravo ubio. Svi su oni bili živi. Mrtvi ne mogu ponovo da ustanu. Ja sam ubijao. Ubijao sam. Ubijao. Silovao.
<BR>&nbsp;&nbsp;&nbsp;&nbsp;&nbsp;Ne mogu sebi to da isteram iz glave. Sedim na kiši i zurim u mrtvaca. Kiša ga spira u zrnastu ilustraciju iz kataloga zverstava.
<BR>
<BR>&nbsp;&nbsp;&nbsp;&nbsp;&nbsp;Nalazim se na vrhu planine Pinakl. To, u stvari, i nije planina, već samo gola kamena izbočina u blizini reke Arkanzas. Po danu mi nije trebalo dugo da se popnem. Kada sam počeo da se penjem, shvatio sam da još mogu da vidim svoja kola tamo gde sam ih parkirao. Krenuo sam jednostavnom stazom, ostavio najveći broj stabala za sobom i popeo se nekom vrstom kamenog stepeništa.
<BR>&nbsp;&nbsp;&nbsp;&nbsp;&nbsp;Ovde se vrh cepa u dva dela, sa hrbatom na severu i nešto višim, zaobljenijim vrhom na jugu. Između njih nalazi se samo stenje, nisko žbunje i kržljavo drveće.
<BR>&nbsp;&nbsp;&nbsp;&nbsp;&nbsp;Kiša je prestala i sunce se konačno pojavilo. Vidim reku Arkanzas koja krivuda ispod mostova i uz grozd zgrada koje možda predstavljaju centar Litl Roka. Poslednji put sam bio ovde pre oko godinu dana, u normalna vremena. Pogled koji se odavde pruža izgleda potpuno isto. Jedina razlika je tišina. Pre godinu dana, mogao sam neprestano da čujem daleke vozove i kamione. Sada čujem samo tihi vetar i zvuk insekata.
<BR>&nbsp;&nbsp;&nbsp;&nbsp;&nbsp;Viva je negde u okolini. Moj kurac to zna. Neumorno mi se koprca u pantalonama, nestrpljivo mi grize pamuk gaćica. Pošto unaokolo nema ničeg osim stenja, ne znam gde bi mogla da se skriva, ali opet, ona to ume dobro da radi. Jednom je izvela komad pod naslovom 'U počast Krisu Bardonu' i skrivala se tri dana svima pred nosom u prestonici države. Dok je slikao debele kongresmene iz Arkanzasa kako se osmehuju, ne znajući za Vivu, koja je stajala tik iza njih u ludom kostimu koji joj je ostavljao gole bradavice.
<BR>
<BR>&nbsp;&nbsp;&nbsp;&nbsp;&nbsp;Iz nekog razloga, zaključio sam da bi vatra bila dobra stvar, pa sam proteklih nekoliko sati proveo sakupljajući drvo za potpalu. Ovde gore nema mnogo toga. Morao sam nekoliko puta da siđem sa samog vrha da bih prikupio dovoljno drva. Nijednom nisam ugledao Vivu. Možda je sklupčana kao zmija među stenama, potpuno nepomična - možda sam prošao dvadeset puta kraj nje, a da je nisam video. Nema veze. Mogu da čekam.
<BR>&nbsp;&nbsp;&nbsp;&nbsp;&nbsp;Vatra gori između dve stene na samom vrhu planine. Trebalo mi je dugo da je potpalim. Mislio sam da je drvo možda suviše vlažno da bi uhvatilo plamen, ali borove iglice najzad su počele da gore, grančice da pucketaju i veći komadi drveta konačno su se predali oksidisanju.
<BR>&nbsp;&nbsp;&nbsp;&nbsp;&nbsp;Odeća mi je lepljiva i neudobna, zgužvana i grebucka me. Skidam se. Na prednjoj strani mojih gaćica nalazi se mnoštvo izgrizenih rupica. Zagledam penis i izvlačim nit između zuba.
<BR>&nbsp;&nbsp;&nbsp;&nbsp;&nbsp;Svi moji ožiljci od krpelja, komaraca i pregalja nestali su. Koža mi je na donjim delovima nogu glatka i bez malja. Čudnovato je konzistentna, kao gusti, gumasti plastelin. Mogu da ostavim otiske palca u koži, koji lagano blede. Ali kada je zarežem nožem, krvari. Posekotine me ne bole. Moj penis vlaži svoja usta. Jedva se suzdržavam da sebi ne oderem kožu zbog zadovoljstva koje to izaziva. Ali radije bih to prepustio Vivi.
<BR>&nbsp;&nbsp;&nbsp;&nbsp;&nbsp;Sada je novi, divni zalazak sunca. Jeo sam samo malo maslaca od kikirikija. Vrti mi se u glavi dok posmatram kako sunce bledi kao velika, narandžasta eksplozija na obzorju.
<BR>
<BR>&nbsp;&nbsp;&nbsp;&nbsp;&nbsp;Mrak. Dva meseca, zvezde i svetlost moje vatre sve su što imam. Nema radio-kula. Nema sjaja grada. Nema svetiljki duž reke.
<BR>&nbsp;&nbsp;&nbsp;&nbsp;&nbsp;Čučim, zurim u svoju vatru. Mislim da sam ovde već veoma dugo. Odeća mi je sada suva, ali još se nisam ponovo odenuo.
<BR>&nbsp;&nbsp;&nbsp;&nbsp;&nbsp;Talasi boja prelaze preko tačkastog svetla Novog Meseca. Ustajem i posmatram to. Ima nečega u tim promenama boja. One me nagone da se osećam isto kao kada slušam neki setni gudački kvartet. Pružam ruku ka Novom Mesecu. Želim... ne znam. Trepavice su mi vlažne.
<BR>&nbsp;&nbsp;&nbsp;&nbsp;&nbsp;"I ti osećaš?" Poskakujem. Viva stoji naga sa druge strane vatre. I njena koža je promenjena. Znoj joj miriše čudno, sladunjavo. Ima opne među prstima i prelepa je.
<BR>&nbsp;&nbsp;&nbsp;&nbsp;&nbsp;Obilazim oko vatre ka njoj. "Gde si bila?"
<BR>&nbsp;&nbsp;&nbsp;&nbsp;&nbsp;Ona korača u istom smeru tako da vatra ostaje između nas. "Skrivala se. Posmatrala te."
<BR>&nbsp;&nbsp;&nbsp;&nbsp;&nbsp;Jurimo jedno drugo, u smeru suprotnom od kretanja kazaljki na satu. "Došao sam ovamo da te nađem. Zašto si se krila?"
<BR>&nbsp;&nbsp;&nbsp;&nbsp;&nbsp;"Nadala sam se da ćeš otići."
<BR>&nbsp;&nbsp;&nbsp;&nbsp;&nbsp;"Znaš da to ne bih uradio."
<BR>&nbsp;&nbsp;&nbsp;&nbsp;&nbsp;"Znam. Ali uplašio si me. Kada smo se gotovo stopili - nisam bila spremna za to. Ali sada..."
<BR>&nbsp;&nbsp;&nbsp;&nbsp;&nbsp;Zaustavljam se. Ona se zaustavlja i kaže: "Ono što smo uradili delovalo je kao katalizator, otvorilo je naša tela pred promenom koja je oživela mrtve. Kao hiper-život. Toliko sam puna života da bih mogla da eksplodiram. Trebaš mi, sada..."
<BR>&nbsp;&nbsp;&nbsp;&nbsp;&nbsp;Pružam joj ruke, preko vatre. Moji prsti upijaju toplotu. Trebalo bi da bežim. Ono što se dogodilo sa Toni...
<BR>&nbsp;&nbsp;&nbsp;&nbsp;&nbsp;Ne mogu da odem. Oči u oči. Njene oči imaju istu onu bledoplavu boju u koju sam prvobitno potonuo. Viva diže svoje ruke ka mojima. Magnetizam nas privlači. Šake nam se pale majušnim, raznobojnim plamenovima koji nam ližu uz ruke. Bliže. Bliže. Šake nam se dodiruju...
<BR>&nbsp;&nbsp;&nbsp;&nbsp;&nbsp;Padamo preko vatre i sva svetla Novog Meseca gore na našim telima kao strujni udari, Vivine noge su raširene i ja se zarivam u nju, nekako još stojimo, grebemo jedno drugo i stenjemo...
<BR>&nbsp;&nbsp;&nbsp;&nbsp;&nbsp;Bol. Vrištimo istovremeno. Bol, kao oštri ubod u trbuh. Spuštam pogled. Dva dugačka zuba, tanka poput zmijskih očnjaka, izbila su iz uglova Vivine pičke, probola mi kurac i zadržala ga na mestu. Moj kurac se bacaka u njoj, grize. Krv nam šišti dok curi u vatru.
<BR>&nbsp;&nbsp;&nbsp;&nbsp;&nbsp;"Proklet. Proklet da si!" šapuće Viva. "Otkinuću ga ako ne prestane."
<BR>&nbsp;&nbsp;&nbsp;&nbsp;&nbsp;"Ako ga otkineš", uzvraćam joj šapatom, "neće postojati ništa što bi moglo da ga zaustavi i zarivaće se sve dublje i dublje u tebe."
<BR>&nbsp;&nbsp;&nbsp;&nbsp;&nbsp;Ne! Odguruje me, ali već smo počeli da se stapamo. Njene dojke slivaju se u moje grudi i stomaci nam se spajaju. Bol teče u talasima, a posle svakog talasa nastupa toplo peckanje. Vatra još gori ispod nas, ali nema nikakvog učinka po naše novo meso od plastelina. Mesečevi plamenovi su zgasnuli.
<BR>&nbsp;&nbsp;&nbsp;&nbsp;&nbsp;Udišemo i izdišemo zajedno. Onda čujemo hrapavo disanje i kotrljanje kamenja. "Oh, sranje!" kaže Viva.
<BR>&nbsp;&nbsp;&nbsp;&nbsp;&nbsp;Mrtvi se penju uz stenje sa svih strana. Uglavnom bauljaju na sve četiri, puze izlomljeni posle brojnog padanja sa strmog stenja.
<BR>&nbsp;&nbsp;&nbsp;&nbsp;&nbsp;Njišemo se, a onda pomeramo, nezgrapna životinja sa četiri veoma kratke noge. Ruke su nam još slobodne. Moja glava je iznad Vivinog levog ramena, njena glava iznad mog, i možemo da vidimo u svim pravcima. (Moje levo uho sliva se u njeno.) Pokušavamo da dohvatimo oružje. Stenje nam prekriva stopala posekotinama.
<BR>&nbsp;&nbsp;&nbsp;&nbsp;&nbsp;Uspevamo da čučnemo kako bi Viva uzela svoju pušku. Pomeramo se do mog ranca i ja vadim pištolj. Vivina puška oglašava se pucnjem i kundak me udara u rame. Pucam u čelo slatke, male starice kojoj meso visi u trakama sa zubne proteze.
<BR>&nbsp;&nbsp;&nbsp;&nbsp;&nbsp;Lagano kružimo, u smeru suprotnom od kretanja kazaljke na satu.
<BR>&nbsp;&nbsp;&nbsp;&nbsp;&nbsp;Oh, ne! šapuće Viva. Okrećemo se i vidimo kako jedan mrtvac posrće ka nama sa pantalonama spuštenim do članaka. Zapanjujuće je da je uopšte mogao da se popne ovamo takav. Nisam htela, misli Viva. Tamo gde bi trebalo da mu je penis nalazi se krvava rupa. Nisam znala, on je vrištao, ja nisam prestajala i čovek mi pada pod noge i grize me za članak. Snažni zubi zarivaju se u debelo plastelin-meso i Viva i ja zajedno dahćemo od zadovoljstva. Bol našeg sjedinjavanja jenjava.
<BR>&nbsp;&nbsp;&nbsp;&nbsp;&nbsp;Osećam nove zube na Vivinom kolenu. Neka žena u iscepanom poslovnom kostimu grize joj i sisa čašicu kolena.
<BR>&nbsp;&nbsp;&nbsp;&nbsp;&nbsp;Viva i ja prestajemo da se krećemo i prepuštamo se zadovoljstvu. Držim njena meka leđa, šake mi tonu u nju. Ona prelazi noktima po mojoj kičmi. Poslovna žena i Vivin ljubavnik prestaju da žvaću. Sisaju nas, tiho, srećni kao novorođenče na sisi. Vidim kroz Vivine oči da koža njenog kolena teče preko lica mrtve žene.
<BR>&nbsp;&nbsp;&nbsp;&nbsp;&nbsp;Još dva zombija stižu do nas, ujedaju i opuštaju se dok naša droga navire u njih i olakšava bol njihovog novog života. Mi smo ono što su sve vreme tražili.
<BR>
<BR>&nbsp;&nbsp;&nbsp;&nbsp;&nbsp;Dan i noć i dan i noć. Naše meso u potpunosti je apsobovalo tela poslovne žene i Vivinog ljubavnika, kao i ostalih koji su došli prvi. Oni se rastvaraju u nama, a mi rastemo. Meso nam se rasteže sa guzova sve dok ne stigne do tla i cveta pupoljcima, tako da nam težina više nije oslonjena o naše četiri noge. Istežemo se i naviše. Glave su nam se spojile u vrh tornja. Uvijamo se u spirali dok rastemo i posmatramo kako se pejsaž lagano okreće oko nas noć i dan i noć i dan.
<BR>&nbsp;&nbsp;&nbsp;&nbsp;&nbsp;Sećam se Vivine prošlosti, kada me je posedovala. Ona se seća moje prošlosti, kada sam bio posedovan. Načas se uspaničila za vreme našeg konačnog spajanja, kada su nam se stopile glave. "To sam samo ja. To sam samo ja." Njen otpor naglo je slomljen. To smo samo mi.
<BR>&nbsp;&nbsp;&nbsp;&nbsp;&nbsp;Mrtvi dolaze na hodočašće na planinu Pinakl, a mi se njima hranimo i rastemo. Naša mesnata osnova sada prekriva najveći deo višeg vrha. Nadnosimo se iznad parka - kula od mesa.
<BR>&nbsp;&nbsp;&nbsp;&nbsp;&nbsp;Nedavno nam se pridružilo Tonino telo. To nas je obradovalo. Umirili smo je i svarili.
<BR>&nbsp;&nbsp;&nbsp;&nbsp;&nbsp;Svake noći, tačkasta svetla Novog Meseca sve su nam jasnija. To jeste muzika, koja nas zove. Upinjemo se da se pokažemo. Lagano, na delovima našeg tornja izrastaju tanke membrane, kao kod doboša. Kada mesec prođe iznad nas, puštamo membrane da vibriraju na vetru. Zatežemo membrane i pevamo mesečevu pesmu.
<BR>&nbsp;&nbsp;&nbsp;&nbsp;&nbsp;Nedavno smo počeli da primećujemo pesme drugih kula. I one pevaju pesmu Novog Meseca, ali na sopstveni način, sopstvenim glasovima i varijacijama. Čujemo ih sa sve većih i većih udaljenosti, sa čitave planete.
<BR>&nbsp;&nbsp;&nbsp;&nbsp;&nbsp;Zajedno obrazujemo hor, orkestar mesečevih kula.
<BR>&nbsp;&nbsp;&nbsp;&nbsp;&nbsp;Zajedno posežemo za izvorištem tačkastih svetala.
<BR>&nbsp;&nbsp;&nbsp;&nbsp;&nbsp;Apsorbovaćemo čitavo čovečanstvo, kako mrtvo, tako i živo.
<BR>&nbsp;&nbsp;&nbsp;&nbsp;&nbsp;Zajedno posežemo za nebom.
</P></TD></TR></TABLE>
<P class="next">
<A HREF=p7.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
