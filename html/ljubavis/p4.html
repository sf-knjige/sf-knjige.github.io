<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>UMIRANJE U BANGKOKU
<P>&nbsp;&nbsp;&nbsp;&nbsp;&nbsp;Letim natrag u Aziju krajem proleća 1992, ostavivši jedan Grad Anđela koji je upravo prognao svoje zle duhove u orgiji pljačke i plamena, da bih stigao u drugi, gde se demoni krvi prikupljaju na horizontu kao pocrneli monsunski oblaci. Moj rodni grad, Los Anđeles, buknuo je plamenovima i bezumnim pljačkanjem mesec dana ranije; Bangkok - poznat među lokalnim stanovnicima kao Krung Thep, 'Grad Anđela' - priprema se da masakrira sopstvenu decu na ulicama blizu Spomenika demokratiji.
<BR>&nbsp;&nbsp;&nbsp;&nbsp;&nbsp;Sve to za mene je nevažno. Ja moram da svedem sopstveni krvavi račun.
<BR>&nbsp;&nbsp;&nbsp;&nbsp;&nbsp;Istog trena kada iskoračujem iz rashlađenih odaja terminala međunarodnog aerodroma Don Muang u Bangkoku, sve mi se vraća: vrućina, preko stotinu i pet po Farenhajtu, vlažnost onoliko blizu tečnom vazduhu koliko je to za atmosferu moguće, smrad ugljen-monoksida, industrijskog zagađenja i otvorene kanalizacije deset miliona ljudi koji pretvara vazduh u koktel dovoljno gust da može da se pije. Smrad, vrućina, vlažnost i intenzivna tropska sunčeva svetlost u kombinaciji koja od disanja stvara fizički napor, kao da pokušavate da udahnete kiseonik kroz debelo ćebe natopljeno kerozinom. A aerodrom je dvadeset pet klika od centra grada.
<BR>&nbsp;&nbsp;&nbsp;&nbsp;&nbsp;Osećam kako se meškoljim i krutim od puke činjenice što sam tu.
<BR>&nbsp;&nbsp;&nbsp;&nbsp;&nbsp;"Dr Merik?"
<BR>&nbsp;&nbsp;&nbsp;&nbsp;&nbsp;Klimam glavom. Čeka me žuti 'Mercedes' iz Hotela Orijental. Livrejisani vozač pokušava da ćaska tokom devedesetminutne vožnje sve dok ne primeti da ne odgovaram. Onda tone u mrzovoljno ćutanje dok ja osluškujem zujanje erkondišna i usredsređujem se na posmatranje Bangkoka koji se otvara poput latica nekakvog cveta od cementa i čelika.
<BR>&nbsp;&nbsp;&nbsp;&nbsp;&nbsp;Danas ne postoji panoramski put do Bangkoka, osim ako se čovek ne doveze sampanom, uz reku, do srca grada. Saobraćajne veze sa starim delom Bangkoka sada su čisto kapitalističko bezumlje: saobraćajne gužve, azijske palate koje su ustvari novi tržni centri, industrijska zbrka, novi izdignuti autoputevi u izgradnji, stambene kule od gvožđa i betona, oglasne table koje prodaju japansku elektroniku, rika motocikala i neprekidno zavarivanje i lupanje pneumatskih čekića na novim gradilištima. Kao i kod svih novih megalopolisa Azije, Bangkok se svakodnevno ruši i gradi s mahnitošću koja čini zapadne gradove kao što je Njujork nepomerivim poput piramida.
<BR>&nbsp;&nbsp;&nbsp;&nbsp;&nbsp;Dejvid, moj vozač, poslednji put pokušava da mi da turistički savet i da mi proda sopstvene vozačke usluge tokom mog boravka u Orijentalu, a onda smo već u srcu grada i krstarimo stablima oivičenim kolovoznim trakama ulice Silom usred dvoudarne rike tuk-tukova i agresivnijeg vrištanja 'Suzuki' motocikala.
<BR>&nbsp;&nbsp;&nbsp;&nbsp;&nbsp;Ulica Silom krcata je ljudima, ali izgleda prazno i letargično u poređenju sa svojim uobičajenim naletom pomahnitale rulje. Bacam pogled na sat. Osam je sati uveče, petak, po vremenu Los Anđelesa: ovde, u Bangkoku, jedanaest ujutro, subota. Ulica Silom se odmara, očekuje večernje uzbuđenje koje izbija iz Patponga kao miris napaljene kuje. Poslednje skretanje bezličnim soi-jem, ili bočnom ulicom, i usporavamo pred glavnim ulazom Hotela Orijental, a još uniformisanih ljudi žuri da otvori vrata 'Mercedesa.'
<BR>&nbsp;&nbsp;&nbsp;&nbsp;&nbsp;Dok prelazim desetak metara od prilaznog puteljka do rashlađene unutrašnjosti Orijentala, mogu da ga osetim. Kroz zagađenje i smrad reke odmah izvan vidokruga iza hotela, kroz tešku mijazmičnu mešavinu ljudskih otpadnih materija, hibiskusa oko prilaznog puteljka hotela i ugljen-monoksida koja se kovitla kao nevidljiva magla, mogu da ga osetim: žurni miris nalik na suptilnu mešavinu egzotičnog parfema, 'Kloroks' primese sperme i bakarnog ukusa krvi.
<BR>&nbsp;&nbsp;&nbsp;&nbsp;&nbsp;Žurim kroz učtive pozdrave, naklonjene wai-je i gracioznu registraciju u najprefinjenijem svetskom hotelu, sa željom da samo stignem do sobe, istuširam se i odglumim san, da ležim tamo i zurim u tavanicu od tikovine i gipsa sve dok sunčeva svetlost ne izbledi i dok se ne spusti noć. Tama će oživeti ovaj Grad Anđela: ili će barem podstaći njegov leš na sporo, erotično kretanje.
<BR>&nbsp;&nbsp;&nbsp;&nbsp;&nbsp;Kada je mrak potpun, pravi, ustajem, oblačim svoju uličnu odeću za Bangkok, i izlazim u noć.
<BR>
<BR>&nbsp;&nbsp;&nbsp;&nbsp;&nbsp;Prvi put sam video Bangkok pre gotovo tačno dvadeset dve godine, u maju 1970. Tres i ja odabrali smo Bangkok kao odredište za sedam dana inostranog odsustva za O & R - odmor i rekreaciju - koje nam je sledovalo. U stvari, ne znam mnogo prašinara koji su onomad to zvali O & R; mnogi su to zvali S & I... snošaj i intoksinacija. Oženjeni oficiri odlazili su da se sastanu sa ženama na Havajima, ali za ostatak nas prašinara, Armija je nudila širok izbor odredišta od Tokija do Sidneja. Mnogi od nas birali su Bangkok iz četiri razloga: 1) tamo je bilo lako stići, i putovanje nije trajalo dugo; 2) seks je bio jevtin; 3) seks je bio jevtin; i 4) seks je bio jevtin.
<BR>&nbsp;&nbsp;&nbsp;&nbsp;&nbsp;Uistinu, Tres je odabrao Bangkok iz drugih razloga, a ja sam ga pratio oslonivši se na njegovu procenu, baš kao i u slučajevima kada smo išli u IIP: isturene izviđačke patrole. Tres - Robert Vilijam Tindejl III - bio je samo oko godinu dana stariji od mene, ali bio je viši, snažniji, pametniji i beskrajno obrazovaniji. Ja sam bio napustio svoj koledž na Srednjem zapadu kao brucoš i prosto sam se muvao unaokolo sve dok me regrutacija nije usisala. On je diplomirao na koledžu Kenjon sa najboljim ocenama, a onda se prijavio u pešadiju umesto da se upiše na fakultet.
<BR>&nbsp;&nbsp;&nbsp;&nbsp;&nbsp;Tresov nadimak poticao je od španske reči za 'tri' i izgovarao se kao trej. Većina nas u vodu imala je nadimke - moj je bio Kita, zbog teškog PRC-25 radija koji sam nosio unaokolo tokom svog kratkog služenja kao RTO - ali Tres je već imao nadimak kada je došao kod nas. Neko je zvirnuo u njegove papire i pre nego što je navršio prvu nedelju svi smo vrteli glavom zbog činjenice da se - uz svo obrazovanje i znanje daktilografije, atribute koji su čak i regrutu u načelu omogućavali da bude srećni JP (Jebeni Pozadinac) - Tres prijavio za pešadiju kao običan prašinar.
<BR>&nbsp;&nbsp;&nbsp;&nbsp;&nbsp;U svakom slučaju, Tres je bio izuzetno zainteresovan za azijske kulture i dobro su mu išli jezici. Bio je jedini prašinar u četi koji je umeo da govori imalo pravog vijetnamskog. Gotovo svi mi smatrali smo da je beaucaup vijetnamska reč i da smo jako pametni što znamo didi-mau i pola tuceta drugih iskvarenih lokalnih fraza. Tres je govorio vijetnamski, iako je jedini oficir koji je to znao bio naš poručnik. "Nisam hteo da im dozvolim da od mene naprave daktilografa ili oficira", govorio mi je. "Neka sam proklet ako ih pustim da me postave za nekog popišanog islednika."
<BR>&nbsp;&nbsp;&nbsp;&nbsp;&nbsp;Tres nikada nije studirao tajlandski, ali brzo je učio.
<BR>&nbsp;&nbsp;&nbsp;&nbsp;&nbsp;"Samo mi reci kako se na tajlandskom kaže pušenje", rekao sam mu za vreme leta MAC-om od Sajgona do Bangkoka.
<BR>&nbsp;&nbsp;&nbsp;&nbsp;&nbsp;"Ne znam", odgovorio je Tres. "Ali, fraza za drkanje je shak wao."
<BR>&nbsp;&nbsp;&nbsp;&nbsp;&nbsp;"Bez zezanja?", upitao sam.
<BR>&nbsp;&nbsp;&nbsp;&nbsp;&nbsp;"Bez zezanja", odgovorio je Tres. Čitao je knjigu i nije podigao pogled. "To znači 'cimnuti uzicu zmaja.'"
<BR>&nbsp;&nbsp;&nbsp;&nbsp;&nbsp;Razmišljao sam jedan trenutak o toj slici. Transportni avion gubio je visinu, poskakivao kroz oblake prema Bangkoku. "Mislim da sam pre za pušenje", rekao sam. Nisam još imao punih dvadeset, i imao sam samo jedno iskustvo sa oralnim seksom, sa devojkom sa koledža, koja očigledno ni sama to ranije nije probala. Ali, bio sam pun hormona i mačo poziranja koje sam pokupio u vodu - da ne pominjem nalet čistog adrenalina zbog činjenice da sam još živ, posle šest meseci u džungli. "Pušenje, definitivno", rekao sam.
<BR>&nbsp;&nbsp;&nbsp;&nbsp;&nbsp;Tres je progunđao nešto i nastavio da čita. Bila je to neka prašnjava knjiga o tajlandskim običajima, mitologiji, religiji, ili tako nešto.
<BR>&nbsp;&nbsp;&nbsp;&nbsp;&nbsp;Sada shvatam da bih, da sam znao o čemu čita i zbog čega je odabrao Bangkok, odbio da izađem iz aviona.
<BR>
<BR>&nbsp;&nbsp;&nbsp;&nbsp;&nbsp;Poslužitelj, vratar lifta, conciFrge i glavni vratar Orijentala ne podižu obrve zbog mojih zgužvanih pantalona i prljavog fotografskog prsluka. Sa trista pedeset dolara po noćenju, njihovi gosti mogu da nose šta god požele kada se upute u grad. Međutim, conciFrge izlazi da mi se obrati pre nego što napustim rashlađenu normalnost hotela.
<BR>&nbsp;&nbsp;&nbsp;&nbsp;&nbsp;"Dr Merik", kaže on, "svesni ste... ovaj... napetosti koje trenutno postoje u Bangkoku?"
<BR>&nbsp;&nbsp;&nbsp;&nbsp;&nbsp;Klimam glavom. "Studentskih nereda? Vojnog gušenja?"
<BR>&nbsp;&nbsp;&nbsp;&nbsp;&nbsp;ConciFrge se osmehuje i blago se klanja, očito zahvalan što ne mora da upućuje jednog faranga u ono što njemu izgleda kao neprijatna tema. "Da, ser", kaže on. "Pominjem to samo zato što, iako su problemi koncentrisani oko Univerziteta i Velike palate, bilo je... ovaj... poremećaja i u ulici Silom."
<BR>&nbsp;&nbsp;&nbsp;&nbsp;&nbsp;Ponovo klimam glavom. "Ali, još nije uveden policijski čas", rekoh ja. "Patpong je još otvoren."
<BR>&nbsp;&nbsp;&nbsp;&nbsp;&nbsp;ConciFrge se osmehuje bez primese skarednog keženja. "O, da, ser. Patpong i noćni klubovi otvoreni su, rade. Grad je veoma otvoren."
<BR>&nbsp;&nbsp;&nbsp;&nbsp;&nbsp;Zahvaljujem mu i izlazim, ne obraćajući pažnju na izvikivanje ponuda za čamac-ture, taksi vožnje i 'dobru noćnu zabavu' od gomile malih preduzetnika odmah izvan prilaza hotelu. Mrak je, ali vrelina nije popustila, a buka saobraćaja iz soi-ja glasnija je nego ikad. Skrećem levo u ulicu Silom i polazim ka Patpongu kroz uskomešanu gomilu ljudi.
<BR>&nbsp;&nbsp;&nbsp;&nbsp;&nbsp;Nije mi teško da ga prepoznam: uske ulice koje povezuju Silom i Surivong obasjane su jevtinim neonskim tablama: ČUDESNA MASAŽA, PIČKE U IZOBILJU, BEJBI GO-GO, SEKS PREDSTAVE UŽIVO SA SUPERDEVOJKAMA, PIČKE UŽIVO! i gomila drugih. Ulice Patponga dovoljno su uske da mogu da ih koriste samo pešaci, ali rika i prasak tuk-tukova sa tri točka na bulevarima iza njega pružaju neprekidnu podlogu rokenrol muzici koja trešti iz zvučnika i kroz otvorena vrata.
<BR>&nbsp;&nbsp;&nbsp;&nbsp;&nbsp;Mladi muškarci i žene - ponekad je to teško razlučiti u androginom Tajlandu - počinju da me vuku za rukav i pokazuju ka vratima istog trena kada skrećem u uličicu sa imenom Patpong Jedan.
<BR>&nbsp;&nbsp;&nbsp;&nbsp;&nbsp;"Gospodine, najbolje seks predstave uživo, najbolje predstave sa pičkama..."
<BR>&nbsp;&nbsp;&nbsp;&nbsp;&nbsp;"Ej, gospodine, ovde su najlepše devojke, najbolje cene..."
<BR>&nbsp;&nbsp;&nbsp;&nbsp;&nbsp;"Hoćete da vidite najlepšu obrijanu pičku? Da upoznate dobru devojčicu?"
<BR>&nbsp;&nbsp;&nbsp;&nbsp;&nbsp;"Hoćete devojke? Ne? Hoćete dečake?"
<BR>&nbsp;&nbsp;&nbsp;&nbsp;&nbsp;Hodam dalje, ignorišući blago povlačenje mog rukava. Poslednji poziv upućen mi je kada sam ušao u uličicu zvanu Patpong Dva. Noćna zona podeljena je na tri oblasti: Patpong Jedan uslužuje normalne, Patpong Dva nudi zadovoljstva i normalnima i homićima, a Patpong Tri u potpunosti je namenjen homoseksualcima. Najveći deo zabave ovde, u Patpongu Dva, i dalje je namenjen heteroseksualcima, mada se u mnogim barovima osmehuju i dečaci i devojčice.
<BR>&nbsp;&nbsp;&nbsp;&nbsp;&nbsp;Zastajem ispred bara sa imenom PIČJA UŽIVANCIJA. Jednoruki čovečuljak, lica plavog od treperavog neona, istupa i pruža mi dugu plastičnu kartu. "Pičji jelovnik?" kaže, i glas mu je ovaploćenje svakog otmenog maetre d'.
<BR>&nbsp;&nbsp;&nbsp;&nbsp;&nbsp;Uzimam prljavu plastičnu kartu i proučavam je:
<BR>
<BR>&nbsp;&nbsp;&nbsp;&nbsp;&nbsp;PIČJE BANANE
<BR>&nbsp;&nbsp;&nbsp;&nbsp;&nbsp;PIČJA KOKA-KOLA
<BR>&nbsp;&nbsp;&nbsp;&nbsp;&nbsp;PIČJI ŠTAPIĆI
<BR>&nbsp;&nbsp;&nbsp;&nbsp;&nbsp;PIČJI BRIJAČI
<BR>&nbsp;&nbsp;&nbsp;&nbsp;&nbsp;PIČJE PUŠENJE
<BR>
<BR>&nbsp;&nbsp;&nbsp;&nbsp;&nbsp;Klimam glavom. Ulazim u pun noćni klub. Jednoruki maetre d' žuri napred i uzima natrag svoju kartu.
<BR>&nbsp;&nbsp;&nbsp;&nbsp;&nbsp;Klub je mali i zadimljen, sa četiri šanka postavljena u kvadratu oko grubog podijuma. Devojka na podijumu - izgleda kao da nije starija od šesnaest ili sedamnaest - povijena je sasvim unazad, tako da joj teme gotovo dodiruje neravno drvo podijuma, a noge i ruke podupiru joj telo u pozi mosta, koja podseća na krabu. Gola je; međunožje joj je obrijano. Obojena svetla spuštaju se kroz dim i padaju na nju kao blagi laseri. Središte podijuma se okreće i devojka ostaje u povijenom položaju dok joj telo rotira, tako da svako može da joj vidi izložene genitalije. Između usmina nalazi joj se upaljena cigareta. Dok se podijum okreće ka svakom odeljku bara, dim joj izbija iz vulve, kao da ga izdiše. Povremeno, poneki pijaniji gost aplaudira.
<BR>&nbsp;&nbsp;&nbsp;&nbsp;&nbsp;Većina muškaraca u baru su Tajlanđani, ali ima i mnogo faranga raštrkanih okolo: arogantni nemački tipovi u kaki- odeći, zalizane kose, kljunasti Britanci koji više pažnje poklanjaju svom piću nego devojci na podijumu, poneki namršteni Kinez iz Hong Konga koji čkilji kroz naočare, i nekoliko debelih Amerikanaca sa netaknutim pićem i prodornim očima. Ovde nema Japanaca: istočno od Patponga nalazi se ekskluzivni kvart koji Japanci drže za svoje poslovne ljude na seksualnom odmoru. Nikada nisam video tu ulicu, ali čuo sam da je Ginza-čista, da čuvari iz obezbeđenja brane pristup, i da devojke koje uslužuju japanske poslovne ljude moraju jednom nedeljno da se podvrgavaju HIV testu. U svakom slučaju, ovde večeras Japanaca nema.
<BR>&nbsp;&nbsp;&nbsp;&nbsp;&nbsp;Prilazim centralnom šanku i sedam na praznu barsku stolicu. Devojčino izvrnuto lice okreće se na pola metra stope od mene. Oči su joj otvorene, ali izvan fokusa. Male dojke jedva da su joj nešto veće od oteklina. Mogu da joj prebrojim rebra.
<BR>&nbsp;&nbsp;&nbsp;&nbsp;&nbsp;Šanker se uvlači u uski prostor između podijuma i šanka, i ja tražim hladno 'Singa' pivo: lokalno pivo košta pedeset bahta više nego u običnom baru, ali je i dalje najjevtinije piće koje mogu da naručim. Tek što su se ispred mene našle čaša i konzerva, mlada Tajlanđanka privlači mi se bliže, leva dojka dodiruje mi golu podlakticu kroz tanku pamučnu bluzu. Iako nije starija od devojke čije genitalije i sada kruže prema nama, izgleda starije zbog teške šminke koja sada svetluca nekroznom bojom na nestalnom plavom svetlu.
<BR>&nbsp;&nbsp;&nbsp;&nbsp;&nbsp;Ona kaže nešto, ali treštanje rokenrola tako je glasno da moram da se nagnem bliže kako bi mogla to da ponovi. Njena dojka mi još jače pritiska ruku.
<BR>&nbsp;&nbsp;&nbsp;&nbsp;&nbsp;"Moje ime Nok", kaže ona ponovo, i ovog puta gotovo da viče. "Kako tvoje ime?"
<BR>&nbsp;&nbsp;&nbsp;&nbsp;&nbsp;Toliko je blizu da mogu da osetim njen sladak miris talka i znoja kroz dim cigareta. Tajlanđani su među najčistijim ljudima sveta, i kupaju se nekoliko puta dnevno. Prenebregnuvši njeno pitanje, kažem: "Nok... znači ptica. Jesi li ti ptica, Nok?"
<BR>&nbsp;&nbsp;&nbsp;&nbsp;&nbsp;Oči joj se šire. "Govoriš tajlandski?" pita na tajlandskom.
<BR>&nbsp;&nbsp;&nbsp;&nbsp;&nbsp;Ne pokazujem da je razumem. "Jesi li ti ptica, Nok?" pitam ponovo.
<BR>&nbsp;&nbsp;&nbsp;&nbsp;&nbsp;Ona uzdiše i kaže na engleskom: "Da, ja jedna žedna ptica. Platiš mi piće?"
<BR>&nbsp;&nbsp;&nbsp;&nbsp;&nbsp;Klimam glavom i delić sekunde kasnije šanker je tu, da joj sipa najskuplji 'viski' u tom lokalu. Naravno, to je devedeset osam procenata čaj.
<BR>&nbsp;&nbsp;&nbsp;&nbsp;&nbsp;"Ti iz Država?" pita ona, i tamne oči joj malo živnu. "Ja jako volim Države."
<BR>&nbsp;&nbsp;&nbsp;&nbsp;&nbsp;Sklanjam joj dugu kosu sa očiju i pijuckam pivo. "Ako si ptica", kažem, "jesi li khai long?" Ta fraza znači 'malo izgubljeno pile', ali često se koristi za uličarke u Bangkoku.
<BR>&nbsp;&nbsp;&nbsp;&nbsp;&nbsp;Nok trza glavom unazad i prekršta ruke kao da sam je ošamario. Pokušava da se okrene, ali ja je hvatam za mišicu i vučem je natrag uz sebe. "Dovrši svoj viski", kažem.
<BR>&nbsp;&nbsp;&nbsp;&nbsp;&nbsp;Nok pući usne, ali otpija čaj. Posmatramo njenu prijateljicu na bini dok se devojčina ćosava vulva ponovo okreće ka nama. Cigareta je dogorela do izloženih usmina. Otpijajući pivo, čudim se - ne prvi put - tome kako ljudska bića umeju da najintimnije prizore učine najgrotesknijim. U poslednjoj sekundi, pre nego što cigareta stigne da je oprži, devojka poseže dole, uzima je, povlači dim iz nje odgovarajućim usnama, baca je između podijuma i šanka, da bi se iskoprcala iz svog povijenog joga položaja. Samo jedan ili dvojica muškaraca kod šanka aplaudiraju. Devojka skakuće sa podijuma i neka starija Tajlanđanka, takođe naga, stupa na platformu koja se okreće, spušta se u čučanj i otvara četiri brijača sa dvostrukim oštricama na svetlu.
<BR>&nbsp;&nbsp;&nbsp;&nbsp;&nbsp;Ponovo se okrećem ka Nok. "Izvini što sam ti povredio osećanja", kažem. "Ti si veoma lepa ptica. Da li bi volela da mi pomogneš da se večeras zabavim?"
<BR>&nbsp;&nbsp;&nbsp;&nbsp;&nbsp;Nok se na silu osmehuje. "Volim da te zabavim večeras." Pravi se da se mršti, kao da se upravo setila nečega. "Ali, g. Diang..." Klima glavom ka mršavom Tajlanđaninu kose obojene u riđe, koji stoji u senkama, "on bude jako besan na Nok ako Nok ne radi celu smenu. Njemu ja moram platim ako odem da zabavljam."
<BR>&nbsp;&nbsp;&nbsp;&nbsp;&nbsp;Klimam glavom i vadim debeo svežanj bahta za koji sam razmenio dolare na aerodromu. "Razumem", kažem i ljuštim sa svežnja četiri novčanice od pet stotina bahta... gotovo osamdeset dolara. Čak su i prvoklasne kafanske kurve u Bangkoku naplaćivale samo dve ili tri stotine bahta, ali vlada je to upropastila pre nekoliko godina kada je izdala novčanicu od pet stotina bahta. Izgleda jevtino tražiti kusur, pa tako sada većina devojaka naplaćuje pet stotina za sam čin, uz još pet stotina koje moraju da plate svojim 'g. Dianzima'.
<BR>&nbsp;&nbsp;&nbsp;&nbsp;&nbsp;Ona pogledava ka crvenokosom starcu i on jedva primetno klima glavom. Nok mi se osmehuje. "Da, imam mesto za puno zabave."
<BR>&nbsp;&nbsp;&nbsp;&nbsp;&nbsp;Vraćam novac natrag. "Mislio sam da možemo da potražimo nekoga sa kim bismo se zabavili", vičem glasnije od dreke rokenrola. Na rubu vidokruga mogu da vidim kako žena na podijumu uvlači sečiva brijača.
<BR>&nbsp;&nbsp;&nbsp;&nbsp;&nbsp;Nok krivi lice; ako podeli veče sa drugim devojkama, zarada će joj biti manja. "Sakha bue din", kaže tiho.
<BR>&nbsp;&nbsp;&nbsp;&nbsp;&nbsp;Osmehujem se upitno. "Šta to znači?"
<BR>&nbsp;&nbsp;&nbsp;&nbsp;&nbsp;"To znači da imaš dosta zabave samo sa Nok, koja tebe puno voli", kaže ona i ponovo se osmehuje.
<BR>&nbsp;&nbsp;&nbsp;&nbsp;&nbsp;U stvari, fraza je skraćenica za seosku izreku sa severa koja veli: "Kurac ti je na zemlji, ja ga gazim kao zmiju." Pokazujem koliko cenim njenu ljubaznost.
<BR>&nbsp;&nbsp;&nbsp;&nbsp;&nbsp;"Ovaj novac bio bi samo za tebe, naravno", kažem ja i spuštam dve hiljade bahta bliže njenoj ruci. "Biće još ako pronađem baš onu devojku koju tražim."
<BR>&nbsp;&nbsp;&nbsp;&nbsp;&nbsp;Sada sa širim osmehom, Nok me gleda kroz poluspuštene kapke. "Imaš neku devojku na umu? Neku koju znaš ili koju ja pronađem. Dobru prijateljicu koja te isto tako puno voli?"
<BR>&nbsp;&nbsp;&nbsp;&nbsp;&nbsp;"Jednu koju poznajem", kažem i uzimam dah. "Jesi li čula za ženu po imenu Mara? Ili možda za njenu kćerku, Tanu?"
<BR>&nbsp;&nbsp;&nbsp;&nbsp;&nbsp;Nok je ukočena i za trenutak je zaista ptica - preplašena, uhvaćena ptica. Pokušava da se odmakne, ali ja je i dalje držim za mišicu.
<BR>&nbsp;&nbsp;&nbsp;&nbsp;&nbsp;"Na!" uzvikuje ona glasom devojčice. "Na, na..."
<BR>&nbsp;&nbsp;&nbsp;&nbsp;&nbsp;"Imam još novca..." počinjem da govorim i guram bahte ka njoj.
<BR>&nbsp;&nbsp;&nbsp;&nbsp;&nbsp;"Na!" viče Nok, sa suzama u očima.
<BR>&nbsp;&nbsp;&nbsp;&nbsp;&nbsp;G. Diang brzo iskoračuje i klima glavom ogromnom Tajlanđaninu blizu vrata. Dva muškarca presecaju gomilu prema nama kao ajkule u plićaku.
<BR>&nbsp;&nbsp;&nbsp;&nbsp;&nbsp;Puštam Nokinu ruku i ona nestaje u masi. Podižem obe ruke, pokazujem dlanove, a g. Diang i njegov izbacivač zaustavljaju se na pet koraka od mene. Crvenokosi starac krivi glavu prema vratima i ja klimam glavom u znak saglasnosti.
<BR>&nbsp;&nbsp;&nbsp;&nbsp;&nbsp;Otpijam poslednji dugi gutljaj piva i odlazim. Imam još lokala na spisku. Nečija ljubav prema novcu biće jača od straha od Mare.
<BR>&nbsp;&nbsp;&nbsp;&nbsp;&nbsp;Možda.
<BR>&nbsp;&nbsp;&nbsp;&nbsp;&nbsp;Dvadeset dve godine ranije, Patpong je postojao, ali američki prašinari nisu imali dovoljno novca za njega. Tajlandska vlada i Armija Sjedinjenih Država sklepali su kvart sa crvenim svetiljkama, ispunjen jevtinim kafanama, još jevtinijim hotelima i salonima za masažu u ulici Novi Pečburi, miljama daleko od poslovnijeg Patponga.
<BR>&nbsp;&nbsp;&nbsp;&nbsp;&nbsp;Bolelo nas je uvo gde nas šalju, sve dok tamo ima devojaka, cuge i droge. A svega toga je bilo.
<BR>&nbsp;&nbsp;&nbsp;&nbsp;&nbsp;Tres i ja proveli smo svojih prvih četrdeset osam sati patrolirajući po barovima i klubovima. U stvari, nismo morali ni da izlazimo iz svog hotela-ćumeza da bismo pronašli prostitutke - na desetine ih je visilo u predvorju - ali, nekako nam nije izgledalo kao izazov da prosto siđemo liftom u prizemlje. Kao da gađaš vrapce u ambaru pošto si ih zaslepio ručnom lampom, rekao je Tres. I tako, patrolirali smo ulicom Pečburi.
<BR>&nbsp;&nbsp;&nbsp;&nbsp;&nbsp;Tokom prvog dana i noći u Bangkoku, otkrio sam šta je kafana bez ruku. Hrana je bila očajna, a cuga preskupa, ali novina u tome što su nas devojke hranile i prinosile nam čaše usnama bila je nezaboravna. Između prinošenja zalogaja i gutljaja gugutale su, namigivale i prelazile dugim noktima po unutrašnjoj strani naših butina. Bilo je teško pomiriti sve to sa činjenicom da smo četrdeset osam sati ranije pogrbljeni šipčili uz brda od crvene ilovače u džungli doline A Šau.
<BR>&nbsp;&nbsp;&nbsp;&nbsp;&nbsp;Tih prvih šest meseci u Vijetnamu bilo je izvan svega što sam iskusio tokom svog kratkog boravka na ovoj planeti. Čak i sada, posle više od četrdeset godina života, vrelina, strava i iscrpljenost ratovanja u džungli jasno su izdvojene od svega ostalog u mojoj glavi.
<BR>&nbsp;&nbsp;&nbsp;&nbsp;&nbsp;Izdvojene od svega, ali ne i od onoga što se dogodilo u Bangkoku.
<BR>&nbsp;&nbsp;&nbsp;&nbsp;&nbsp;U svakom slučaju, pili smo i kurvali se četrdeset osam sati u kvartu sa crvenim svetiljkama. Tres i ja uzeli smo zasebne sobe, kako bismo u njih mogli da dovodimo devojke, i to smo i činili. Tada je jedno veče seksualnih usluga koštalo manje nego što bih platio gajbu hladnog piva iz kantine... a ni to nije bilo mnogo. Jedna majica ili par farmerki platili bi nam kod devojčica nedelju dana usluga mia chao ili 'unajmljenih žena'. One ne samo da su se jebale i pušile po komandi, već su nam i prale odeću i čistile hotelsku sobu dok smo bili napolju, u potrazi za drugim devojkama.
<BR>&nbsp;&nbsp;&nbsp;&nbsp;&nbsp;Morate da imate na umu da je to bilo 1970. O AIDS-u se tada nije ni sanjalo. Oh, Armija nas je naterala da nosimo sa sobom gumice i da gledamo tuce filmova koji su nas upozoravali na polne bolesti, ali najveća pretnja za naše zdravlje bila je Sajgonska Ruža, žešći soj sifilisa, koji u zemlju behu uneli vojnici. Opet, naše devojčice bile su tako mlade i nedužnog izgleda, a sada shvatam da su bile i glupe, da od nas nisu ni tražile da koristimo gumice. Možda su mislile da će, ako budu rodile dete jednog faranga, nekim čudom stići u Države. Ne znam. Nisam pitao.
<BR>&nbsp;&nbsp;&nbsp;&nbsp;&nbsp;Ali, posle četiri od sedam dana našeg O & R, čak je i primamljivost jevtine tajlandske marihuane i još jevtinijeg seksa pomalo bledela. Radio sam to zato što je to radio Tres; pratio sam ga jer je to za mene postao način da preživim u džungli.
<BR>&nbsp;&nbsp;&nbsp;&nbsp;&nbsp;Ali Tres je želeo nešto drugo. A ja sam ga pratio.
<BR>&nbsp;&nbsp;&nbsp;&nbsp;&nbsp;"Saznao sam za nešto stvarno žešće", rekao je početkom naše četvrte noći u gradu. "Stvarno žešće."
<BR>&nbsp;&nbsp;&nbsp;&nbsp;&nbsp;Klimnuo sam glavom. Tang, moja mala mia chao, durila se i govorila da želi da izađemo na večeru, ali ja sam je ignorisao i sišao sam da se sastanem sa Tresom u baru kada me je pozvao.
<BR>&nbsp;&nbsp;&nbsp;&nbsp;&nbsp;"Trebaće nam nešto para", reče Tres. "Koliko imaš?"
<BR>&nbsp;&nbsp;&nbsp;&nbsp;&nbsp;Prekopao sam novčanik. Tang i ja smo pušili neke tajlandske štapiće u sobi, i stvari su mi bile malo svetlucave i iščašene. "Nekoliko stotina bahta", rekoh ja.
<BR>&nbsp;&nbsp;&nbsp;&nbsp;&nbsp;Tres odmahnu glavom. "Za ovo će nam trebati dolari", reče on. "Možda četiri ili pet stotina."
<BR>&nbsp;&nbsp;&nbsp;&nbsp;&nbsp;Izbečih se na njega. Nismo do sada potrošili ni delić toga, za sve vreme O & R. NIšta u Bangkoku nije koštalo više od nekoliko dolara.
<BR>&nbsp;&nbsp;&nbsp;&nbsp;&nbsp;"Ovo je specijalno", reče on. "Stvarno specijalno. Zar mi nisi rekao da si poneo trista dolara koje ti je poslao stric?"
<BR>&nbsp;&nbsp;&nbsp;&nbsp;&nbsp;Klimnuh glupavo glavom. Taj novac strpao sam u patiku koju sam držao gore, u platnenoj vreći. "Hteo sam mami da kupim nešto specijalno", rekoh ja. "Svilu, kimono, tako nešto..." Zaćutao sam, neubedljivo.
<BR>&nbsp;&nbsp;&nbsp;&nbsp;&nbsp;Tres se osmehnu. "Ovo će ti se svideti više nego kimono za mamu. Uzmi lovu. Požuri."
<BR>&nbsp;&nbsp;&nbsp;&nbsp;&nbsp;Požurio sam. Kada sam sišao, sa Tresom je kraj vrata čekao neki mladi Tajlanđanin. "Džoni", reče on, "ovo je Maladung. Maladung, ovo je Džoni Merik. Džonija u vodu zovemo 'Kita.'"
<BR>&nbsp;&nbsp;&nbsp;&nbsp;&nbsp;Maladung mi se podrugljivo osmehnu.
<BR>&nbsp;&nbsp;&nbsp;&nbsp;&nbsp;Pre nego što sam mogao da objasnim da se radio PRC-25 zove Kita- 25 i da sam ga secao okolo mesec i po dana pre nego što su pronašli nekog krupnijeg RTO, Maladung nam klimnu glavom i izvede nas u noć. Odvezli smo se tuk-tukom na tri točka do reke. Tehnički, široka reka koja je doticala čak sa Himalaja da bi presecala srce Bangkoka nosila je ime Čao Fraja, ali ja sam domaće stanovnike čuo da je zovu samo Mae Nam - 'Reka'.
<BR>&nbsp;&nbsp;&nbsp;&nbsp;&nbsp;Istupili smo na zamračeni dok, i Maladung odbrusi nešto čoveku koji je stajao na dugom, uskom čamcu koji je predstavljao samo senku ispod doka. Čovek mu odgovori nešto, a Tres reče: "Džoni, daj mi novčanicu od stotinu bahta."
<BR>&nbsp;&nbsp;&nbsp;&nbsp;&nbsp;Pretražih novčanik, pokušavajući da razdvojim dolare i šarene bahte. Uspeo sam da nađem odgovarajuću novčanicu samo zahvaljujući svetlu sa neke barže u prolazu. Pružih je Tresu, koji je dade Maladungu, a ovaj je pruži tamnom obličju u čamcu.
<BR>&nbsp;&nbsp;&nbsp;&nbsp;&nbsp;"Unutra, sada", reče Maladung i mi siđosmo u čamac. Tres i ja sedosmo na usko sedište blizu pramca. Maladung sede na sredinu između nas i čamdžije, čije se lice videlo samo pri žaru cigarete. Maladung odbrusi nešto na tajlandskom, ogroman motor riknu iza nas, i čamac iskoči na reku, zabivši uski pramac u talase koji su ostali posle prolaska barže.
<BR>&nbsp;&nbsp;&nbsp;&nbsp;&nbsp;Sada znam da te male čamce zovu 'dugorepi taksi', i da ih ima na stotine na raspolaganju. Ime duguju dugom nosaču propelera, na koji je namontiran pravi automobilski motor. Te noći, kada smo se Tres i ja ukrcali na jedan od njih, primetio sam da nosač propelera ima tako dobru protivtežu, da je čamdžija mogao da propeler izdigne iz vode jednom rukom, sa teškim motorom u središtu, naizgled bez ikakve težine.
<BR>&nbsp;&nbsp;&nbsp;&nbsp;&nbsp;Bangkok je grad malih kanala, ili klongova. U vodičima za njega piše da je 'Venecija Istoka,' ali to je tipičan vodički oksimoron. Kada sam poslednji put bio u Veneciji, nisam primetio hiljade sampana privezanih duž kanala, ili klimave zgrade od bambusa koje vise nad vodom kao straćare na stubovima, ili površinu kanala sa tako debelim slojem prljavštine i otpadaka posle oluje da čovek preko nje gotovo može da prepešači, a da se ne skvasi.
<BR>&nbsp;&nbsp;&nbsp;&nbsp;&nbsp;Sve to primetio sam u klongovima Bangkoka te noći.
<BR>&nbsp;&nbsp;&nbsp;&nbsp;&nbsp;Krenuli smo nizvodno kraj svetiljki Hotela Orijental, mesta za koje smo Tres i ja čuli, ali nismo ni sanjali da možemo sebi da ga priuštimo, i prošli ispod mosta autostrade punog saobraćaja. Naš dugorepi taksi izbio je ispred ogromnog feribota uz riku motora V-6, prešao preko, ka zapadnoj obali, a onda skrenuo u klong nimalo širi od nekog soi-ja u kvartu Patpong. Mali kanal bio je u mrklom mraku, ako se izuzme slabi sjaj fenjera sa privezanih sampana i nadnetih straćara. Naš čamdžija upalio je sopstveni crveni fenjer i okačio ga na direk kraj krme, ali ja nisam imao pojma o tome kako su drugi čamci izbegavali da se sudare sa nama dok smo grmeli oko slepih krivina i ispod niskih mostova. Povremeno sam bio siguran da će se platneni krov taksija sudariti sa donjom stranom oronulih mostova, ali iako smo se Tres i ja saginjali, prolazili smo ispod trulog drveta sa samo kojim santimetrom slobodnog prostora. Nekoliko drugih vodenih taksija progrmelo je pored nas poput bučnih utvara i njihovi talasi zalili su naš pramac i nakvasili nam kolena. Pogledao sam Tresa dok smo prolazili kraj mutno osvetljenog sampana: imao je mahniti izraz u očima i široko se cerio.
<BR>&nbsp;&nbsp;&nbsp;&nbsp;&nbsp;Baš kada sam hteo da se razderem i upitam ga gde to idemo, čamdžija je oduzeo gas i okrenuo čamac pravo prema visokom doku čiji su se dugi stubovi uzdizali pred nama kao zalupljena rešetka. Očekivao sam da se zaustavi, ili bar da oduzme gas toliko da možemo da doklizimo do tamne barijere, ali čamdžija dodade gas uz riku i mi poskočismo pravo prema nizu stubova.
<BR>&nbsp;&nbsp;&nbsp;&nbsp;&nbsp;"Isuse!" dreknuh ja, ali povik se izgubi u odjeku našeg motora koji je dočegrtao do nas ispod trulog doka. Onda zavismo ponovo udesno, ostavivši koprenu naših izduvnih gasova da se odbija od nagnutih sampana koji su izgledali kao da su napušteni tu pre više godina. Ovde je klong bio kanalski ekvivalent zabačene uličice; nije bilo dovoljno prostora da se dva čamca mimoiđu. Nije bilo drugih čamaca.
<BR>&nbsp;&nbsp;&nbsp;&nbsp;&nbsp;Pola sata ili duže krivudali smo tim uskim, jednosmernim klongovima. Smrad kanalizacije bio je ovde tako snažan da su mi oči suzile. Nekoliko puta sam čuo glasove sa neosvetljenih i nagnutih sampana koji su obrubljivali kanal poput mnoštva olupina ispunjenih vodom.
<BR>&nbsp;&nbsp;&nbsp;&nbsp;&nbsp;"Ljudi žive u tome", šapnuo sam Tresu dok smo prolazili kraj pocrnele mase gde su oronule straćare i polupotonuli sampani suzili klong toliko da je čak i naš samoubilački čamdžija bio prisiljen da uspori čamac do brzine puzanja. Tres nije odgovorio.
<BR>&nbsp;&nbsp;&nbsp;&nbsp;&nbsp;Baš kada sam postao siguran da se čamdžija izgubio u lavirintu kanala, izbili smo na otvoreni vodeni prostor oivičen napuštenim skladištima na stubovima i pozadinom spaljenih straćara. To je izgledalo kao veliko, plutajuće dvorište skriveno od gradskih ulica i javnih kanala. Nekoliko barži i crnih sampana bilo je okupljeno u središtu ovog vodenog trga i mogao sam da vidim mutne pokretne fenjere nekoliko drugih dugorepih taksija koji su bili privezani za najbliži sampan.
<BR>&nbsp;&nbsp;&nbsp;&nbsp;&nbsp;Čamdžija ugasi motor i mi doklizasmo do sklepanog doka u tišini tako iznenadnoj da su me od nje zabolele uši.
<BR>&nbsp;&nbsp;&nbsp;&nbsp;&nbsp;Samo što sam shvatio da je 'dok' samo splav sačinjen od buradi za naftu i dasaka privezanih za sampan, dva muškarca kročiše kroz iskrzanu rupu u platnenom boku čamca i stadoše na daske, održavajući ravnotežu, posmatrajući nas kako pristajemo uz laki udar. Čak i u mraku, mogao sam da razaberem da su ta dvojica građena kao rvači ili izbacivači. Bliži od dvojice muškaraca zalaja nešto na nas na tajlandskom.
<BR>&nbsp;&nbsp;&nbsp;&nbsp;&nbsp;Maladung odgovori i jedan od muškaraca uze uže sa našeg pramca, dok se drugi ukloni kako bi nas pustio da se popnemo na mali prostor. Ja prvi stupih iz taksija, ugledah slabi sjaj svetlosti fenjera kroz iskrzani otvor, i umalo da ne kročih kroz njega kada mi jedan muškarac dodirnu prsa trima prstima koji su delovali snažnije od čitave moje ruke.
<BR>&nbsp;&nbsp;&nbsp;&nbsp;&nbsp;"Prvo mora platiš", prošišta Maladung sa svog mesta u taksiju.
<BR>&nbsp;&nbsp;&nbsp;&nbsp;&nbsp;Da platim za šta? poželeh da upitam, ali Tres mi se nagnu bliže i šapnu: "Daj mi svojih trista dolara, Džoni."
<BR>&nbsp;&nbsp;&nbsp;&nbsp;&nbsp;Ujak mi je poslao novac u novim pedeseticama. Ja ih pružih Tresu, koji dade dve novčanice Maladungu, a ostale četiri bližem muškarcu na doku.
<BR>&nbsp;&nbsp;&nbsp;&nbsp;&nbsp;Muškarci kročiše u stranu i pokazaše mi na otvor. Samo što se pognuh da uđem kroz niski ulaz, kada me trže zvuk motora našeg čamca koji je oživeo uz riku. Uspravih se na vreme da vidim kako crveni fenjer nestaje uskim klongom.
<BR>&nbsp;&nbsp;&nbsp;&nbsp;&nbsp;"Sranje", rekoh. "Kako sad da se vratimo?"
<BR>&nbsp;&nbsp;&nbsp;&nbsp;&nbsp;Tresov glas bio je stegnut zbog nečeg snažnijeg od napetosti. "Brinućemo o tome kasnije", reče on. "Kreni dalje."
<BR>&nbsp;&nbsp;&nbsp;&nbsp;&nbsp;Pogledah iskrzani ulaz koji kao da se otvarao u hodnik, povezujući niz sampana i barži. Jaki mirisi dopirali su odatle i čuo se prigušeni zvuk prilično nalik na krupnu životinju koja diše negde dole, pri kraju tog tunela.
<BR>&nbsp;&nbsp;&nbsp;&nbsp;&nbsp;"Da li stvarno treba ovo da radimo?" šapnuh Tresu. Dvojica Tajlanđana na doku bila su nepokretna poput onih kipova kineskih lavova-pasa koji čuvaju ulaz u važne zgrade širom Azije. "Tres?" rekoh ja.
<BR>&nbsp;&nbsp;&nbsp;&nbsp;&nbsp;"Da", reče on. "Hajde." On se progura kraj mene i provuče kroz otvor.
<BR>&nbsp;&nbsp;&nbsp;&nbsp;&nbsp;Naviknut da ga sledim u patrolama, noćnim zasedama i IIP, pognuh glavu i krenuh za njim.
<BR>&nbsp;&nbsp;&nbsp;&nbsp;&nbsp;Tako mi Boga, krenuh za njim.
<BR>
<BR>&nbsp;&nbsp;&nbsp;&nbsp;&nbsp;Ovo mi je druga noć u Patpongu, posmatram seks predstavu uživo u 'Pičjem izobilju', kada me okružuju četiri Tajlanđanina.
<BR>&nbsp;&nbsp;&nbsp;&nbsp;&nbsp;Seks predstava tipična je za Bangkok; mladi par jebe se na 'Harli-Dejvidsonu' koji visi o žicama iznad centralne bine. Njih dvoje su u snošaju već preko deset minuta. Lica im ne pokazuju odglumljenu strast, ali tela im stručno otkrivaju parenje svakom uglu bara. Publika kao da pronalazi primarnu tenziju ne u jebanju, već u mogućnosti da njih dvoje padnu sa obešenog motocikla.
<BR>&nbsp;&nbsp;&nbsp;&nbsp;&nbsp;Zanemarujem predstavu i ispitujem barsku devojku po imenu Lah, kada se mišićavi Tajlanđani guraju da bi me opkolili. Lah se stapa sa gomilom. U baru je mračno, ali svi muškarci nose tamne naočare. Otpijam pivo bez pene i ne govorim ništa dok se njih četvorica tiskaju sve bliže.
<BR>&nbsp;&nbsp;&nbsp;&nbsp;&nbsp;"Vi se zovete Merik?" pita najniži od četvorice. Lice mu je mršavo kao oštrica sekire i izbrazdano starim aknama i ožiljcima od malih boginja.
<BR>&nbsp;&nbsp;&nbsp;&nbsp;&nbsp;Klimam glavom.
<BR>&nbsp;&nbsp;&nbsp;&nbsp;&nbsp;Izbrazdani muškarac prilazi za korak. "Vi ste se raspitivali za ženu po imenu Mara ovde, večeras, i u drugim klubovima prošle noći?"
<BR>&nbsp;&nbsp;&nbsp;&nbsp;&nbsp;"Da", kažem.
<BR>&nbsp;&nbsp;&nbsp;&nbsp;&nbsp;"Hodite", kaže on. Ne opirem se, i nas petorica izlazimo iz bara u formaciji klina. Napolju, između stamenih muškaraca s moje leve strane pomalja se procep i mogu da jurnem tamo ako se na to odlučim. Ne odlučujem se na to. Tamna limuzina parkirana je na početku uličice i muškarac sa moje desne strane otvara zadnja vrata. Dok to čini, vidim sedefastu dršku revolvera zataknutog za njegov pojas.
<BR>&nbsp;&nbsp;&nbsp;&nbsp;&nbsp;Ulazim na zadnje sedište. Dva najviša muškarca sedaju oko mene. Posmatram kako se rošavi premešta na prednje sedište suvozača, a čovek sa revolverom seda za volan. Limuzina se otiskuje u sporedne uličice. Znam da je otprilike prošlo tri ujutro, ali soi su čudnovato prazni ovako blizu Patponga. Isprva mogu da razaberem da se krećemo ka severu, paralelno sa rekom, ali onda gubim svaki osećaj za pravac u lavirintu uskih bočnih uličica. Samo zamračene table na kineskom dopuštaju mi da saznam da smo u oblasti severno od Patponga, poznatoj kao Kineska četvrt.
<BR>&nbsp;&nbsp;&nbsp;&nbsp;&nbsp;"Izbegni Sanam Luang i Rajadamnoen Klang", kaže rošavi vozaču na tajlandskom. "Vojska večeras puca u demonstrante."
<BR>&nbsp;&nbsp;&nbsp;&nbsp;&nbsp;Pogledavam desno i vidim narandžasti odsjaj plamenova iznad krovova. Osoblje u Orijentalu molilo me je da večeras ne izlazim. Sada se udaljeni, gotovo nežni rafali i pucnjevi ručnog oružja čuju iznad šištanja rashladnih uređaja u automobilu.
<BR>&nbsp;&nbsp;&nbsp;&nbsp;&nbsp;Zaustavljamo se u oblasti sa napuštenim zgradama. Ovde nema uličnih svetiljki i samo mi narandžasti odsjaj plamenova odbijen od niskih oblaka dopušta da vidim mesto gde se ulica završava praznim placevima i poludemoliranim skladištima. Mogu da osetim miris reke negde tamo, u tami.
<BR>&nbsp;&nbsp;&nbsp;&nbsp;&nbsp;Rošavi se okreće i klima glavom. Tajlanđanin sa moje desne strane otvara vrata i izvlači me za prsluk. Vozač ostaje u kolima, dok me ostala trojica odvlače duboko u senke blizu reke.
<BR>&nbsp;&nbsp;&nbsp;&nbsp;&nbsp;Počinjem da govorim baš kada mi čovek iza mene provlači prste kroz kosu i oštro mi povlači glavu unazad. Treći muškarac grabi me za ruke, dok onaj koji me drži za kosu prinosi oštricu bodeža mom vratu. Rošavi mi iznenada prilazi tako blizu, da mogu da mu u dahu osetim ribu i pivo.
<BR>&nbsp;&nbsp;&nbsp;&nbsp;&nbsp;"Zašto se raspitujete za ženu po imenu Mara, sa kćerkom po imenu Tana?" pita on na tajlandskom.
<BR>&nbsp;&nbsp;&nbsp;&nbsp;&nbsp;Trepćem kao da ne razumem. Oštrica mi pušta krv neposredno ispod Adamove jabučice. Glava mi je toliko povučena unazad da mi je gotovo nemoguće da dišem.
<BR>&nbsp;&nbsp;&nbsp;&nbsp;&nbsp;"Zašto se raspitujete za ženu po imenu Mara, sa kćerkom po imenu Tana?" pita on ponovo na engleskom.
<BR>&nbsp;&nbsp;&nbsp;&nbsp;&nbsp;Moje reči jedva da su razumljivije od grgotavog struganja. "Imam nešto za njih." Pokušavam da oslobodim desnu ruku, ali treći čovek mi sputava ručni zglob.
<BR>&nbsp;&nbsp;&nbsp;&nbsp;&nbsp;"U levom džepu", uspevam da kažem.
<BR>&nbsp;&nbsp;&nbsp;&nbsp;&nbsp;Rošavi okleva samo sekund pre nego što mi žustro otvori prsluk i zapipa u potrazi za skrivenim džepom. Izvlači napolje dvadeset novčanica.
<BR>&nbsp;&nbsp;&nbsp;&nbsp;&nbsp;Ponovo mu osećam dah na licu dok se on tiho smeje. "Dvadeset hiljada dolara? Mari ne treba dvadeset hiljada dolara. Mara ne postoji", zaključuje on na engleskom. Na tajlandskom, kaže čoveku sa nožem: "Ubij ga."
<BR>&nbsp;&nbsp;&nbsp;&nbsp;&nbsp;Radili su već ovo. Prvi muškarac mi još više povlači glavu unazad, drugi mi oštro vuče ruke naniže, dok rošavi odstupa za korak, uklonivši se, da se ne zaprlja, s puta arterijskom mlazu koji će uslediti. U tom sekundu, pre nego što mi nož prereže vrat, dahćem dve reči: "Pogledajte ponovo."
<BR>&nbsp;&nbsp;&nbsp;&nbsp;&nbsp;Osećam kako napetost raste u šaci i mišici čoveka sa nožem dok oštrica zaseca dublje, ali rošavi zapovednički podiže ruku. Oštrica već beše pustila dovoljno krvi da mi kragna košulje i prsluka budu natopljeni, ali ne zaseca dublje. Niski muškarac drži hartiju visoko, čkilji u nju na mutnoj svetlosti, a onda pali upaljač. Mrmlja u pola glasa.
<BR>&nbsp;&nbsp;&nbsp;&nbsp;&nbsp;"Šta?" kaže treći muškarac na tajlandskom.
<BR>&nbsp;&nbsp;&nbsp;&nbsp;&nbsp;Rošavi mu odgovara na istom jeziku. "Ovo je obveznica na donosioca u vrednosti od deset hiljada dolara. To su sve obveznice od po deset hiljada dolara. Dvadeset njih."
<BR>&nbsp;&nbsp;&nbsp;&nbsp;&nbsp;Ostala dvojica šištavo uvlače vazduh.
<BR>&nbsp;&nbsp;&nbsp;&nbsp;&nbsp;"Ima još", kažem na tajlandskom. "Još mnogo. Ali, moram da vidim Maru."
<BR>&nbsp;&nbsp;&nbsp;&nbsp;&nbsp;Glava mi je zabačena dovoljno pozadi da sada ne mogu više da vidim rošavog, ali mogu da na sebi osetim intenzitet njegovog pogleda. Njih trojica mora da osećaju iskušenje da me ubiju, reše se mog tela i zadrže dvesta hiljada dolara.
<BR>&nbsp;&nbsp;&nbsp;&nbsp;&nbsp;Jedino što mi daje nadu jeste činjenica da služe Mari.
<BR>&nbsp;&nbsp;&nbsp;&nbsp;&nbsp;Stojimo tamo pun minut, a onda rošavi rokće nešto, oštrica se spušta, oslobađaju mi kosu, i mi se vraćamo limuzini koja čeka.
<BR>
<BR>&nbsp;&nbsp;&nbsp;&nbsp;&nbsp;Tres je išao prvi kroz tunel usečen ispod lučnih platnenih krovova sampana. Prva tri čamca bila su prazna, dna su im bila vlažna, a unutrašnjost je smrdela na trulež i azijsku kuhinju, ali iskorak kroz zid trećeg čamca doveo nas je u mutnu svetlost i graju. Shvatio sam kada sam kročio u širi prostor da je ovo barža koju smo videli privezanu usred sampana.
<BR>&nbsp;&nbsp;&nbsp;&nbsp;&nbsp;Nekoliko Tajlanđana pogledalo nas je kada smo stupili na prekrivenu baržu, a onda su pogledali ponovo, očito iznenađeni što su farange pustili ovamo. Ali, onda je njihovu pažnju ponovo privukla priručna bina u središtu barže. Stajao sam tamo i treptao, zagledan kroz teški oblak dima cigareta i marihuane; bina nije bila veća od dva metra sa jedan, osvetljena samo pomoću dva šištava fenjera okačena o nosače. Na njoj su se nalazile samo dve žene koje su jedna drugoj izvodile kunilingus. Grube klupe okruživale su binu u četiri reda, i dvadesetak prisutnih Tajlanđana bilo je jedva nešto više od tamnih obličja u dimnoj izmaglici.
<BR>&nbsp;&nbsp;&nbsp;&nbsp;&nbsp;"Šta..." zaustih ja, ali me Tres ućutka i povede ka praznoj klupi s naše leve strane. Ženama na bini pridružila su se i dva mršava Tajlanđanina, jedva stariji od dečaka, ignorišući žene dok su jedan drugoga maženjem dovodili do uzbuđenja.
<BR>&nbsp;&nbsp;&nbsp;&nbsp;&nbsp;Bio sam umoran od ućutkivanja. Nagnuo sam se bliže Tresu i rekao: "Zašto smo kog đavola morali da platimo trista američkih dolara za ovo, kada to isto možemo da gledamo za nekoliko dolara u bilo kom baru u ulici Pečburi?"
<BR>&nbsp;&nbsp;&nbsp;&nbsp;&nbsp;Tres samo odmahnu glavom. "Ovo je samo uvod, Džoni", šapnu on. "Zagrevanje. Mi smo platili za glavnu predstavu."
<BR>&nbsp;&nbsp;&nbsp;&nbsp;&nbsp;Nekoliko muškaraca pred nama okrenulo se i namrštilo, kao da pravimo preveliku buku u bioskopu. Na bini, dva momka završila su sa pripremama i počela da se bave mladim ženama koliko i jedan drugim. Kombinacije su bile komplikovane.
<BR>&nbsp;&nbsp;&nbsp;&nbsp;&nbsp;Seo sam i prekrstio noge. U Namu nismo nosili veš zato što je izazivao truljenje među nogama, i kao i mnogi prašinari bio sam izgubio naviku da ga nosim čak i kada sam bio u civilu ili na dopustu. Te večeri poželeo sam da imam gaće pod lakim pamučnim pantalonama. Činilo se nedoličnim da ti se vidi koliko ti se digao među svim tim drugim muškarcima.
<BR>&nbsp;&nbsp;&nbsp;&nbsp;&nbsp;Četvoro mladih na bini istraživalo je kombinacije još sledećih desetak minuta. Kada su posvršavali - gotovo svi odjednom - žene su možda folirale, ali nije bilo sumnje da su orgazmi muškaraca krajnje stvarni. Jedna Tajlanđanka dočekala je spermu na dojkama, dok je druga razmazala seme drugog momka po butinama prvog. Biseksualne stvari istovremeno su me uznemiravale i uzbuđivale. Tada sebe još nisam dovoljno razumeo.
<BR>&nbsp;&nbsp;&nbsp;&nbsp;&nbsp;Svršivši, četvoro mladih jednostavno je poustajalo i izašlo kroz tunel u zidu s druge strane. Gosti nisu aplaudirali. Bina je bila prazna nekoliko minuta i ja sam pomislio da je večernji program završen uprkos Tresovoj priči o glavnoj predstavi, ali onda jedan niski Tajlanđanin odeven u crnu svilenu košulju i pantalone kroči na binu i reče nešto tihim, ozbiljnim tonom. Dvaput sam uhvatio reč 'Mara.'
<BR>&nbsp;&nbsp;&nbsp;&nbsp;&nbsp;U prostoriji nastade iznenadna napetost.
<BR>&nbsp;&nbsp;&nbsp;&nbsp;&nbsp;"Šta je..." zaustih ja.
<BR>&nbsp;&nbsp;&nbsp;&nbsp;&nbsp;"Šššš", dobaci mi Tres, očiju prikovanih za binu.
<BR>&nbsp;&nbsp;&nbsp;&nbsp;&nbsp;"Jebeš to", rekoh ja. Platio sam za to sranje, i zaslužio sam da znam šta dobijam za svoj novac. "Šta je Mara?"
<BR>&nbsp;&nbsp;&nbsp;&nbsp;&nbsp;Tres uzdahnu. "Mara je phanyaa mahn, Džoni. Princ demona. On je poslao svoje tri kćerke - Aradi, Nezadovoljstvo... Tanu, Žudnju... i Raku, Ljubav... da iskušavaju Budu. Ali, Buda je pobedio."
<BR>&nbsp;&nbsp;&nbsp;&nbsp;&nbsp;Začkiljio sam kroz dim ka praznoj bini i fenjeru koji se lagano ljuljao. Neki čamac prošao je kroz skrivenu lagunu i njegovi talasi jedva primetno su zaljuljali baržu. "Znači, Mara je muško?" Nisam znao mogu li da podnesem još pederskih stvari.
<BR>&nbsp;&nbsp;&nbsp;&nbsp;&nbsp;Tres odmahnu glavom. "Ne kada se duh phanayaa mahn-a kombinuje sa naga-om u demonsko-ljudskoj inkarnaciji."
<BR>&nbsp;&nbsp;&nbsp;&nbsp;&nbsp;Zurio sam u Tresa. Pušili smo nešto dobrog šita otkad smo stigli u Bangkok - ovde je tajlandski štapić bio gotovo džabe - ali Tres je očito uzimao više nego što je mogao da podnese. Primetio je kako ga gledam i malo se osmehnuo. "Mara je deo sveta koji umire, Džoni... princip smrti. Stvar koje se bojimo više od 'Čarlija' kada smo u noćnoj patroli. Naga je neka vrsta boga zmije povezanog sa vodom. Sa rekom. Može da podari ili da uzme život. Kada se duh naga-e da nekome ko je posednut snagom phanyaa mahn-a - Mare - taj demonski stvor može da bude muško ili žensko. Ali, ono što smo mi platili da vidimo jeste ženska Mara koja je navodno phanyaa mahn naga kio. To se dešava samo jednom u hiljadu inkarnacija..."
<BR>&nbsp;&nbsp;&nbsp;&nbsp;&nbsp;Zurio sam u Tresa. Šapat mu je bio toliko tih da sam jedva mogao da ga čujem, ali nekoliko Tajlanđana takođe se okrenulo i zagledalo u njega. Nisam razumeo niti jednu jebenu reč od svega što je rekao. "Šta je kio?" upitao sam. Imao sam mučan osećaj da sam bacio trista dolara u vetar.
<BR>&nbsp;&nbsp;&nbsp;&nbsp;&nbsp;"Kio je... ššš", zašišta Tres, pokazavši na binu.
<BR>&nbsp;&nbsp;&nbsp;&nbsp;&nbsp;Jedna žena izašla je na podijum. Bila je odevena u tradicionalnu tajlandsku svilu i nosila je malu bebu. Lice joj je bilo oštro, gotovo muževno, a kosa joj je bila nimbus zamršenog crnila. Bila je starija od seksualnih zabavljača koje smo videli ranije, ali ipak ne mnogo iznad dvadesete. Beba je gukala i vukla je za svilu na malim dojkama. Shvatio sam da se Tajlanđani u prostoriji blago klanjaju sa svojih mesta. Neki su pokazivali tradicionalni gest wai, spojenih dlanova, koji je značio poslušnost. Činilo se čudnim raditi nešto takvo jednom seksualnom zabavljaču. Namrštio sam se na Tresa, ali i on je wai-ovao. Zavrteo sam glavom i ponovo pogledao ka podijumu. Većina muškaraca sada je pogasila cigarete, ali na pokrivenoj barži bilo je već toliko dima da je izgledalo kao da virimo kroz maglu.
<BR>&nbsp;&nbsp;&nbsp;&nbsp;&nbsp;Žena na bini je klekla. Beba joj je mlitavo visila u rukama. Čovek u crnoj svili došao je na binu i rekao nešto tihim, ravnim glasom.
<BR>&nbsp;&nbsp;&nbsp;&nbsp;&nbsp;Nastade duga tišina. Konačno jedan debeli Tajlanđanin u prvom redu ustade, okrenu se da jednom pogleda publiku, a onda stupi na niski podijum. Nastade opšte ispuštanje daha, i mogao sam da osetim kako napetost u prostoriji premešta fokus, ako već ne i popušta.
<BR>&nbsp;&nbsp;&nbsp;&nbsp;&nbsp;"Šta..." šapnuh ja.
<BR>&nbsp;&nbsp;&nbsp;&nbsp;&nbsp;Tres odmahnu glavom i pokaza. Debeljko je pružao debeli zamotuljak bahta čoveku u crnoj svili.
<BR>&nbsp;&nbsp;&nbsp;&nbsp;&nbsp;"Mislio sam da svi moraju da plate da bi ušli", šapnuh ja Tresu. Nije me slušao.
<BR>&nbsp;&nbsp;&nbsp;&nbsp;&nbsp;Čoveku u crnoj svili bio je potreban otprilike minut da prebroji novac - tamo mora da je bilo mnogo hiljada bahta - a onda je sišao sa podijuma. Kao na dati znak, dve mlade žene koje smo videli ranije ponovo izađoše. Bile su odevene u nekakvu ceremonijalnu odoru koja me je podsećala na formalni tajlandski ples koji sam viđao na fotografijama; svaka je nosila visoki, šiljati šešir, čudnovate naramenice i bluzu i pantalone od zlatne svile. Počeo sam da se pitam da li sam platio trista dolara da bih video kako četvoro ljudi upražnjava seks ne skidajući odeću.
<BR>&nbsp;&nbsp;&nbsp;&nbsp;&nbsp;Dva momka dođoše na binu u sopstvenim kostimima, sa ukrašenom stolicom. Plašio sam se da će uslediti još pederskih i lezbijskih stvari, ali momci su samo spustili stolicu i nestali. Dve devojke počele su da svlače debeljka, dok je žena po imenu Mara zurila u prazno, ne obraćajući pažnju bilo na čoveka, bilo na pomoćnice, bilo na publiku.
<BR>&nbsp;&nbsp;&nbsp;&nbsp;&nbsp;Skinuvši posetioca na gotovo ritualan način i presavivši mu odeću po strani, devojke ga gurnuše na stolicu. Mogao sam da vidim graške znoja na njegovoj gornjoj usni i grudima. Činilo se da mu noge pomalo drhte. Ako je platio za nekakvu erotsku uslugu, izgleda da svakako nije bio raspoložen za to. Kurac tog jadnika bio se skupio gotovo ni u šta, a jaja kao da su mu se smanjila na veličinu lešnika.
<BR>&nbsp;&nbsp;&nbsp;&nbsp;&nbsp;Devojke se sagnuše i počeše da ga obrađuju rukama i ustima. Potrajalo je neko vreme, ali bile su veoma dobre i posle nekoliko minuta debeljkov kurac bio je tvrd i dovoljno nadignut da mu je glavić gotovo dodirivao stomak. Opet to nije bilo ništa o čemu bi čovek mogao da piše kući. U međuvremenu, ona grdoba po imenu Mara još je zurila u prazno, dok joj se beba malo meškoljila u naručju. Žena je izgledala nezainteresovano do katatonije.
<BR>&nbsp;&nbsp;&nbsp;&nbsp;&nbsp;Tada srce poče da mi udara. Uplašio sam se da će nešto uraditi bebi i od te pomisli obuze me fizička mučnina. Ako je Tres znao da će biti umešano i novorođenče...
<BR>&nbsp;&nbsp;&nbsp;&nbsp;&nbsp;Bacio sam pogled ka njemu, ali on je zurio u rugobu po imenu Mara sa izrazom koji je mogao predstavljati mešavinu straha i naučnog zanimanja. Zavrteo sam glavom. Ovo je bilo uvrnuto sranje.
<BR>&nbsp;&nbsp;&nbsp;&nbsp;&nbsp;Dve devojke su otišle i bina je ostala prazna izuzev posednutog debeljka sa skromnom erekcijom i žene sa detetom. Mara se lagano okrenu ka njemu i zahvaljujući svetlosnoj varci fenjera, oči joj bljesnuše, gotovo žute. Najednom se činilo da je na barži isuviše tiho, kao da su svi zaustavili dah.
<BR>&nbsp;&nbsp;&nbsp;&nbsp;&nbsp;Mara ustade, načini tri koraka prema čoveku, a onda ponovo kleknu. Bila je dovoljno daleko da je morala da se sagne kako bi mu stavila ruku na butinu. Primetio sam da su joj nokti vrlo crveni i vrlo dugi. Debeljkova erekcija u tom trenutku poče vidljivo da posustaje i mogao sam da vidim kako mu se jaja ponovo povlače kao da žele da se sakriju i zaštite u njegovom telu.
<BR>&nbsp;&nbsp;&nbsp;&nbsp;&nbsp;Mara kao da se osmehnu na to. Nagnu se napred, i dalje držeći novorođenče, i otvori usta.
<BR>&nbsp;&nbsp;&nbsp;&nbsp;&nbsp;Očekivao sam tada oralni seks, ali njena glava nijednom nije prišla njegovim genitalijama bliže od pola metra. Umesto toga, jezik joj je kliznuo između oštrih i savršeno belih zuba sve dok se nije povio do tačke gde je mogao da joj dodirne bradu. Debeljkove oči sada su bile veoma široke, i mogao sam da vidim kako mu se mišice i trbuh blago tresu. Erekcija mu se bila vratila.
<BR>&nbsp;&nbsp;&nbsp;&nbsp;&nbsp;Mara malo pomeri glavu, zatrese njome kao da opušta vrat, i jezik nastavi da joj klizi napolje. Petnaest santimetara. Zatim dvadeset. Čitavih tridesetak santimetara mesnatog jezika kliznula je iz njenih otvorenih ustiju kao ružičasta guja koja se odmotava iz svog mračnog gnezda.
<BR>&nbsp;&nbsp;&nbsp;&nbsp;&nbsp;Kada je četrdeset ili pedeset santimetara tankog jezika kliznulo na videlo, leglo preko debeljkove butine i počelo da mu se obmotava oko kurca, pokušao sam da progutam knedlu i ustanovio da ne mogu. Pokušao sam da zatvorim oči i ustanovio da moji kapci odbijaju da se spuste. Otvorenih ustiju, teško dišući, samo sam posmatrao.
<BR>&nbsp;&nbsp;&nbsp;&nbsp;&nbsp;Marin jezik kliznuo je oko glavića njegovog neobrezanog kurca, spuštajući pritom kožicu. Svetlost fenjera odbijala se od ružičaste vlage tog jezika i blistala tamo gde je on ovlažio čovekovu erekciju.
<BR>&nbsp;&nbsp;&nbsp;&nbsp;&nbsp;Jezik se još odvi, sa vrhom koji se spuštao u spirali i ukrug kao isturena glava neke zmije širokog tela. Debeljko zatvori oči baš kada mu je dugi jezik u potpunosti okružio ud, i uski vrh te mesnate trake zanjiha se i poče da poskakuje ka njegovim stegnutim testisima. Marine trepavice takođe se spustiše, ali još sam mogao da vidim svetlucanje belog i žutog pod teškim kapcima dok su kukovi muškarca počinjali da se pomeraju.
<BR>&nbsp;&nbsp;&nbsp;&nbsp;&nbsp;Prizor tog vlažnog jezika na žutoj svetlosti fenjera bio je strašan - izazivao je mučninu - ali nije bio ono najgore. Najgore su bile ranice koje sam načas ugledao na tom jeziku: otvori, duguljasti prorezi na mesnatom unutrašnjem delu jezika kao da je neko uzeo veoma oštar skalpel i napravio niz beskrvnih, santimetar dugih posekotina.
<BR>&nbsp;&nbsp;&nbsp;&nbsp;&nbsp;Ali, to nisu bile posekotine. Čak i na slaboj svetlosti, mogao sam da vidim kako mesnati otvori pulsiraju dok se otvaraju i zatvaraju po sopstvenoj volji, poput ustiju kojima se hrani neka gladna sasa što pluta u blagoj plimnoj struji. Tada se jezik čvršće obavi oko napetog muškarčevog penisa i mogao sam da vidim gotovo peristaltičke kontrakcije dok se traka ružičastog jezika zatezala i povlačila, povlačila i zatezala. Mara stisnu usne, zabaci glavu poput ribara sa duboko usađenom udicom, i debeljko zastenja u ekstazi. On zgrabi rukohvate stolice i poče neobuzdanije da pumpa kukovima, sada poluotvorenih očiju, ali ne primećujući ništa osim crvenog naleta sopstvenog zadovoljstva.
<BR>&nbsp;&nbsp;&nbsp;&nbsp;&nbsp;Sada, posle toliko godina lekarskog iskustva, tačno znam šta se dešavalo. Pomaže kada se o tome razmišlja na klinički način.
<BR>&nbsp;&nbsp;&nbsp;&nbsp;&nbsp;Gojazni Tajlanđanin iskusio je normalno seksualno uzbuđenje i prošao je vrlo brzo iz faze uzbuđivanja u plato-fazu. U njegovom penisu, tri sunđerasta sloja stuba - dva duga corpora cavernosa i corpus spongiosum na glaviću penisa - gotovo su se sasvim ispunila krvlju. Za sve vreme stimulacije, penis je nastavio da prima arterijsku krv iz dorsalne, kavernozne i bulboretralne arterije dok su se ventili u dorsalnim venama koje crpe krv iz penisa zatvorili, dopuštajući da malo ili nimalo krvi pobegne natrag u telo za vreme perioda plato-uzbuđenja.
<BR>&nbsp;&nbsp;&nbsp;&nbsp;&nbsp;U međuvremenu, to uzbuđenje je nastavilo da raste. Nevoljna napetost obuhvatala je i poluspastičke kontrakcije na Tajlanđaninovoj facijalnoj, abdominalnoj i interkostalnoj muskulaturi. U to vreme, ja sam to video kao bolno mrštenje na njegovom napetom, znojavom licu i brzo pumpanje kukovima u zadimljenoj svetlosti. Da sam mu merio puls, ustanovio bih da mu se brzina otkucaja srca popela negde između stotinu i stotinu sedamdeset pet u minutu. Njegov sistolični pritisak narastao je na negde blizu osamdeset mm Hg, dok mu se dijastolični popeo na četrdeset mm Hg ili više. Istovremeno, rektalni sfinkter mu je kontrahovao, a makulopapilarni osip počeo je da mu se širi po licu, vratu i grudima.
<BR>&nbsp;&nbsp;&nbsp;&nbsp;&nbsp;Takvi simptomi normalno najavljuju početak orgazma, kratak izlet u još više sistolične i dijastolične regije, a zatim brzi oporavak dok se telo prebacuje u fazu rezolucije, a krv otiče iz sada otvorenih vena penisa.
<BR>&nbsp;&nbsp;&nbsp;&nbsp;&nbsp;Takve rezolucije nije bilo.
<BR>&nbsp;&nbsp;&nbsp;&nbsp;&nbsp;Marin jezik stegao se u čvršće namotaje i nastavio da se opušta i steže. Debeljkovo lice postajalo je sve crvenije dok je i dalje pumpao kukovima. Oči su mu još bile otvorene, ali sada su se videle samo beonjače. Glavić njegovog kurca, jedva vidljiv na svetlu fenjera, izgledao je natečen do tačke prskanja. Debeli namotaj jezika kliznuo je preko i oko njega.
<BR>&nbsp;&nbsp;&nbsp;&nbsp;&nbsp;Čovek je prešao u ono što sada poznajem kao završne stadijume ejakulaturnog odgovora: grčeve mišićnih grupa, gubitak voljne kontrole facijalnih mišića, respiratornu brzinu preko 40/min, masivno crvenilo tela i frenetično pumpanje kukovima. U tim danima ja sam o tome mislio prosto kao o svršavanju.
<BR>&nbsp;&nbsp;&nbsp;&nbsp;&nbsp;Marina glava spustila se kao da se njiše na izbačenom jeziku. Oči su joj sada bile otvorene, i veoma žute. Dvadeset ili više santimetara jezika bilo je još omotano oko muškarčevog isturenog kurca dok je Mara spuštala svoja usta crvenih usana ka njegovim preponama.
<BR>&nbsp;&nbsp;&nbsp;&nbsp;&nbsp;Tajlanđanin je nastavio da se koprca u grčevima orgazma. Od dvadesetak muškaraca u dimom ispunjenoj prostoriji nije se čuo nikakav zvuk. Jedina buka bilo je muškarčevo stenjanje. Njegov orgazam trajao je i trajao, daleko duže od vremena potrebnog bilo kom muškarcu da ejakulira. Marino otečeno lice dizalo se i spuštalo, i svaki put kada bi se podiglo, mogli smo da vidimo jezik još čvrsto omotan oko muškarčevog još čvrstog uda.
<BR>&nbsp;&nbsp;&nbsp;&nbsp;&nbsp;"Isuse Hriste", šapnuo sam.
<BR>&nbsp;&nbsp;&nbsp;&nbsp;&nbsp;Sada znam da je penisna detumescencija u fazi rezolucije brza i nevoljna. Za nekoliko sekundi po izbacivanju semene tečnosti, penis počinje dvofaznu involuciju koja započinje gubitkom od oko pedeset posto erekcije u prvih tridesetak sekundi. Čak i kada ostane nešto vazokongescije - 'i dalje mi tvrd', tako bih za to rekao u svojim danima u Namu - to nije, niti može biti, puna predejakulatorna erekcija.
<BR>&nbsp;&nbsp;&nbsp;&nbsp;&nbsp;Ovom Tajlanđaninu još je bio sasvim tvrd. Mogli smo to da vidimo svaki put kada bi se Marina usta izdigla iznad njenog omotanog jezika. Tajlanđanin kao da je dobio napad epilepsije: noge i ruke divlje su mu mlatarale, oči su mu kolutale u glavi, usta su mu bila otvorena, a pljuvačka mu je tekla niz bradu i podvaljak. Svršavao je i svršavao. Prolazili su minuti - pet, deset. Protrljao sam rukom lice i dlan mi je ostao mastan od znoja. Tres je disao na usta i zurio sa izrazom koji je nagoveštavao užasnutost.
<BR>&nbsp;&nbsp;&nbsp;&nbsp;&nbsp;Konačno, Mara odvoji usta. Jezik joj se odmota sa Tajlanđaninovog kurca i kliznu joj natrag između usana kao da je na povratnom čekrku. Tajlanđanin zastenja i poslednji put, pa kliznu sa stolice; njegov nadignuti penis zabadao je još po praznom vazduhu.
<BR>&nbsp;&nbsp;&nbsp;&nbsp;&nbsp;"Hriste Svemogući", šapnuo sam sebi, sa olakšanjem što je gotovo. Nije bilo gotovo.
<BR>&nbsp;&nbsp;&nbsp;&nbsp;&nbsp;Marine usne izgledale su natečeno, obrazi ispupčeni kao i sekund ranije. Za trenutak su mi se ukazala njena usta i obrazi ispunjeni ogromnim, smotanim jezikom, i umalo nisam povratio na licu mesta, u dimom ispunjenoj tami.
<BR>&nbsp;&nbsp;&nbsp;&nbsp;&nbsp;Mara je odmakla glavu još dalje i na sekund sam primetio da usne namazane karminom kao da su joj još više pocrvenele, kao da je nekako uspela da stavi debeo sloj sjajnog ruža dok je izvodila oralni seks. Tada se njena usta otvoriše još malo i crvenilo joj skliznu sa usana, zakapa joj po bradi i prosu joj se na bluzu od zlatne svile.
<BR>&nbsp;&nbsp;&nbsp;&nbsp;&nbsp;Krv. Shvatio sam da su joj obrazi i usta puni krvi; njen opsceni jezik naduo se od krvi. Ona se zagrcnu i nešto nalik na osmeh ispuni joj oštre crte lica.
<BR>&nbsp;&nbsp;&nbsp;&nbsp;&nbsp;Suprotstavio sam se mučnini, spustio glavu i pomislio: Sada je gotovo. Gotovo je.
<BR>&nbsp;&nbsp;&nbsp;&nbsp;&nbsp;Nije bilo gotovo.
<BR>&nbsp;&nbsp;&nbsp;&nbsp;&nbsp;Beba joj se nalazila u levoj ruci tokom čitavog beskrajnog felacija, skrivena od pogleda Marinom glavom i debeljkovom butinom. Ali, novorođenče je sada bilo vidljivo dok su mu ručice čupale Marinu krvlju isprskanu bluzu. Još dok je žena zabacivala glavu dalje unazad kao da mućka krv u ustima poput finog vina, beba je počela da se povlači naviše na njenim grudima pomoću majušnih pesnica ukopanih u zlatnu svilu, dok je gukala, pućila i otvarala usta.
<BR>&nbsp;&nbsp;&nbsp;&nbsp;&nbsp;Pogledao sam Tresa, ustanovio da ne mogu da progovorim, a onda ponovo pogledao ka bini. Tajlandski dečaci sada su odnosili još onesvešćenog debeljka sa bine, i na svetlu fenjera ostali su samo Mara i njeno dete. Beba je nastavljala da se penje sve dok joj obraz nije dodirnuo majčin; pomislio sam na jedan film o bebi kenguru, poluformiranoj, gotovo embrionu, koja se izvlačila kroz majčino krzno na životnom putu od porođajnog kanala do torbe.
<BR>&nbsp;&nbsp;&nbsp;&nbsp;&nbsp;Beba poče da liže majčin obraz i usta. Video sam koliko je dug bebin jezik, kako je kliznuo kao neki ružičasti crv preko Marine brade i usana, i pokušao sam da zatvorim oči ili da skrenem pogled. Nisam mogao.
<BR>&nbsp;&nbsp;&nbsp;&nbsp;&nbsp;Mara kao da se prenula iz transa, podigla je bebu bliže licu i spustila usta do detetovih. Mogao sam da vidim kako se usta male devojčice otvaraju široko, zatim još šire, i pomislio sam na malu pticu koja traži da bude nahranjena.
<BR>&nbsp;&nbsp;&nbsp;&nbsp;&nbsp;Mara povrati krv u otvorena bebina usta. Mogao sam da vidim kako se obrazi deteta pune i kako mu grlo radi dok pokušava da proguta iznenadni nalet guste tečnosti. Taj proces bio je zapanjujuće uredan; veoma malo teške krvi prosulo se na bebinu zlatnu odoru ili Marinu svilu.
<BR>&nbsp;&nbsp;&nbsp;&nbsp;&nbsp;Video sam tačke pred očima i spustio sam glavu u ruke. Prostorija je odjednom bila veoma vrela i moj vidik suzio se u uski tunel. Koža čela bila mi je lepljiva na dodir. Kraj mene, Tres se oglasio nekim zvukom, ali nije odvajao pogled sa bine.
<BR>&nbsp;&nbsp;&nbsp;&nbsp;&nbsp;Kada sam podigao pogled, beba je gotovo dovršila hranjenje. Mogao sam da vidim kako njen dugi jezik liže Marine usne i obraze u potrazi za ostacima povraćenog obroka.
<BR>&nbsp;&nbsp;&nbsp;&nbsp;&nbsp;Godinama kasnije, naleteo sam u Američkoj nauci na članak sa naslovom 'Podela hrane kod vampirskih šišmiša', koji se bavio recipročnim altruizmom šišmiša davalaca koji su povraćali krv za ostale iz svog legla. Vampirski šišmiši, činilo se, umirali su od gladi ako nisu primali obrok sa dvadeset do trideset mililitara krvi u roku od šezdeset sati. Ispostavilo se da, posle odgovarajućeg stimulansa - lizanja šišmiša davaoca ispod krila i po usnama, od strane drugog iz legla - davalac povraća krv samo za one iz legla koji bi uginuli u roku od dvadeset četiri sata bez obroka u krvi. Taj sistem recipročne razmene poboljšava mogućnosti opstanka, tvrdio je autor članka, zato što omogućava šišmišu koji prima krv da za njom traga još noć ili dve, iako je iscrpeo samo krv vrednu dvanaest sati iz šezdesetsatnog rezervoara šišmiša davaoca.
<BR>&nbsp;&nbsp;&nbsp;&nbsp;&nbsp;Ali, crtež Američke nauke koji je prikazivao manjeg šišmiša kako liže usne davaoca, isprepletanih kožnatih krila, usana nalik na rasekline koje se približavaju za poljubac sa ispovraćanom krvi, bio je ono što me je nateralo da se ispovraćam u kancelarijsku korpu za otpatke osamnaest godina posle te noći u Bangkoku.
<BR>&nbsp;&nbsp;&nbsp;&nbsp;&nbsp;Malo pamtim sledećih nekoliko sati te noći. Sećam se da se čovek u crnoj svili vratio na binu i da je drugi Tajlanđanin - mlađi, mršaviji muškarac u skupom odelu - stupio na podijum i platio. Sećam se da sam odvukao Tresa sa tog mesta i nejasno se prisećam da sam strpao zamotuljak bahta u šake vozača dugorepog taksija napolju, na doku. Otplivao bih odatle da sam morao, i ostavio bih Tresa za sobom. Nejasno se sećam da sam malo živnuo od vetra tokom vožnje uzvodno rekom Čao Praja, da se mučnina povukla, a nalet histerije koji je pretio da me proguta minuo.
<BR>&nbsp;&nbsp;&nbsp;&nbsp;&nbsp;Sećam se da sam otišao sam u sobu i zaključao vrata te noći. Tang, moja mia chao, nestala je, i za to sam joj bio zahvalan.
<BR>&nbsp;&nbsp;&nbsp;&nbsp;&nbsp;Sećam se da sam zurio u ventilator koji se sporo okretao jedan sat pre osvita, i da sam se kikotao dok sam vršio jednostavan prevod. Za razliku od Tresa, nikada mi nisu dobro išli jezici, ali ovaj prevod najednom je bio očit. Phanyaa mahn naga kio. Ako je phanyaa mahn Mara, princ demona, i ako je naga ženska demonsko-zmijska inkarnacija phanyaa mahna-e, onda je kio moglo da znači samo jedno: vampir.
<BR>&nbsp;&nbsp;&nbsp;&nbsp;&nbsp;Ležao sam tamo, kikotao se i čekao da sunce izađe kako bih mogao da zaspim.
<BR>
<BR>&nbsp;&nbsp;&nbsp;&nbsp;&nbsp;Grad još gori i mogu da čujem izolovanu vatru iz automatskog oružja kojim vladine trupe ubijaju studente dok me četiri muškarca vode Mari.
<BR>&nbsp;&nbsp;&nbsp;&nbsp;&nbsp;Ovog puta nema vijugavog putovanja kroz zabačene klong- ove. Limuzina prelazi reku, vozi južno duž obale sa suprotne strane Hotela Orijental, i zaustavlja se kraj nedovršenog oblakodera negde blizu mosta za autoput zvani Tak Sin. Rošavi muškarac nas vodi do spoljnog građevinskog lifta, prebacuje prekidač i mi tutnjimo kroz noćni vazduh. Lift nema zidove i vidim reku i grad preko reke jasno kao u snu dok se dižemo trideset i više spratova u gusti noćni vazduh. Na reci nema saobraćaja, što je slika kakvu nikada nisam video; samo se nekoliko feribota bori sa tamnom strujom nizvodno. Uzvodno, prema Velikoj palati i univerzitetima, plamenovi pale noć.
<BR>&nbsp;&nbsp;&nbsp;&nbsp;&nbsp;Uzdižemo se ka četrdesetom spratu i vetar mi nosi kosu. Najbliži sam ivici otvorene, škripave platforme. Sve što rošavi treba da uradi jeste da me gurne otpozadi i ja bih se preturio u reku više od stotinu metara niže. Pitam se dokono da li bi pad bio nalik na moje snove o noćnom letenju u sekundima pre udara.
<BR>&nbsp;&nbsp;&nbsp;&nbsp;&nbsp;Stižemo do jednog od gornjih nivoa i grubi lift zaustavlja se uz škripu. Kapija klizi naviše i rošavi mi pokazuje da izađem.
<BR>&nbsp;&nbsp;&nbsp;&nbsp;&nbsp;Negde iznad nas, aparat za zavarivanje blješti stroboskopskim lukom i ispušta magnezijumski bele varnice. Izgradnja se ne prekida ni koliko da se odspava u modernom Bangkoku. Ova zgrada nema bočne zidove, samo prozirnu plastiku okačenu o otvorene grede kako bi se jedni od drugih razdvojili odeljci cementnog prostora. Vreli vetar šušti kroz plastiku zvukom koji unekoliko podseća na meškoljenje kožnatih krila.
<BR>&nbsp;&nbsp;&nbsp;&nbsp;&nbsp;Sigurnosna svetla vise sa podupirača, a još svetiljki vidi se kroz plastične zidove s naše leve strane. Nas petorica hodamo prema svetlu i zvuku. Na ulazu, u nekoj vrsti tunela sačinjenog od šuškavih plastičnih čaršava, tri telohranitelja ostaju za nama i samo rošavi podiže plastiku, poziva me napred i prati me unutra.
<BR>&nbsp;&nbsp;&nbsp;&nbsp;&nbsp;Ovde nema podijuma, ali oko desetak stolica na sklapanje poređano je oko otvorenog prostora gde je na prašnjavi cementni pod postavljen skupi persijski tepih. Lampa na tavanici zaštićena je tako da se mesto nalazi više u senkama nego na direktnom svetlu. Šest muškaraca, svi Tajlanđani, i svi u otmenim frakovima, sede na rasklopljenim stolicama. Ruke su im prekrštene. Dvojica od njih puše cigarete. Posmatraju me dok me rošavi vodi napred.
<BR>&nbsp;&nbsp;&nbsp;&nbsp;&nbsp;Ja imam oči samo za dve žene koje sede sa druge strane otvorenog prostora u teškim stolicama od ratana. Starija je možda mojih godina, ili malo starija; starost je nije naružila. Kosa joj je još crna, ali je sada podignuta u moderni luk. Orijentalne crte lica su joj bez bora, obrazi i brada još snažni, i samo izvesna žilavost u vratu i rukama navodi na pomisao da je u svojim četrdesetim godinama. Nosi elegantnu i očito skupu haljinu od crne i crvene svile; zlatni i dijamantski privezak visi joj preko crvenog prsluka i ističe se naspram crne svilene bluze.
<BR>&nbsp;&nbsp;&nbsp;&nbsp;&nbsp;Mlađa žena kraj nje beskrajno je lepša. Maslinaste kože, tamnih očiju, sa sjajnom kosom kratko podšišanom po najnovijoj zapadnoj modi, obdarena dugim vratom i elegantnim rukama koje čak i nepokretne odišu gracioznošću, ta mlada žena lepa je onako kako to nijedna glumica ili model ne mogu da budu. Očito je da je zadovoljna sobom, istovremeno svesna i nesvesna sopstvene lepote, i da koje god strasti njome vladaju, traganje za divljenjem ili prihvatanjem od strane drugih nije jedna od njih.
<BR>&nbsp;&nbsp;&nbsp;&nbsp;&nbsp;Znam da gledam Maru i njenu kćerku Tanu.
<BR>&nbsp;&nbsp;&nbsp;&nbsp;&nbsp;Rošavi stupa bliže njima, pada na kolena onako kako Tajlanđani to čine da bi pokazali poštovanje kraljevskoj krvi, izvodi složeni wai, a onda nudi Mari moj zamotuljak od dvadeset obveznica ni ne podigavši pognutu glavu. Ona tiho progovara, i on joj odgovara s poštovanjem.
<BR>&nbsp;&nbsp;&nbsp;&nbsp;&nbsp;Mara spušta novac sa strane i gleda me. Njene oči hvataju žuti sjaj zaklonjene lampe odozgo.
<BR>&nbsp;&nbsp;&nbsp;&nbsp;&nbsp;Rošavi diže pogled, klima glavom ka meni da priđem, i pruža ruku da me natera da kleknem. Ja i sam padam na kolena pre nego što stiže da me uhvati za rukav. Spuštam glavu i gledam samo Marina stopala u papučama.
<BR>&nbsp;&nbsp;&nbsp;&nbsp;&nbsp;Na elegantnom tajlandskom, ona kaže: "Znate šta tražite?"
<BR>&nbsp;&nbsp;&nbsp;&nbsp;&nbsp;"Da." Odgovaram na tajlandskom. Glas mi je čvrst.
<BR>&nbsp;&nbsp;&nbsp;&nbsp;&nbsp;"I spremni ste da za to platite dvesta hiljada američkih dolara?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;Mara pući usne. "Ako već znate za mene", kaže veoma tiho, "onda svakako znate da više ne izvodim ovu... uslugu."
<BR>&nbsp;&nbsp;&nbsp;&nbsp;&nbsp;"Da", kažem ja, glave pognute u poštovanju.
<BR>&nbsp;&nbsp;&nbsp;&nbsp;&nbsp;Ona čeka u tišini koju shvatam kao zapovest da progovorim. "Poštovana Tana", kažem konačno.
<BR>&nbsp;&nbsp;&nbsp;&nbsp;&nbsp;"Podignite glavu", kaže mi Mara. Svojoj kćerki, ona mrmlja da imam jai ron - vrelo srce.
<BR>&nbsp;&nbsp;&nbsp;&nbsp;&nbsp;"Jai bau dee", kaže Tana sa blagim osmehom, nagovestivši da farang-ova glava nije baš u redu.
<BR>&nbsp;&nbsp;&nbsp;&nbsp;&nbsp;"Upoznavanje sa mojom kćerkom koštalo bi trista hiljada", kaže Mara. U njenom glasu nema nikakve naznake cenkanja; cena je konačna.
<BR>&nbsp;&nbsp;&nbsp;&nbsp;&nbsp;Klimam glavom s poštovanjem, posežem u skriveni džep na leđima prsluka i vadim stotinu hiljada dolara u gotovini i akcijama na donosioca.
<BR>&nbsp;&nbsp;&nbsp;&nbsp;&nbsp;Jedan od telohranitelja uzima novac i Mara blago klima glavom. "Kada želite da se to dogodi?" kaže tečnim tonovima. Oči joj ne odaju ni dosadu ni zainteresovanost.
<BR>&nbsp;&nbsp;&nbsp;&nbsp;&nbsp;"Sada", kažem. "Večeras."
<BR>&nbsp;&nbsp;&nbsp;&nbsp;&nbsp;Starija žena gleda svoju kćerku. Tanino klimanje glavom gotovo je neprimetno, ali u tim sjajnim mrkim očima ima nečega: gladi, možda.
<BR>&nbsp;&nbsp;&nbsp;&nbsp;&nbsp;Mara pljeska dlanovima i dve mlade Tajlanđanke dolaze kroz šuštave plastične čaršave, prilaze mi, pomažu mi da ustanem i počinju da me svlače. Rošavi klima glavom i njegove siledžije prinose još jednu stolicu od ratana i postavljaju je na persijski tepih.
<BR>&nbsp;&nbsp;&nbsp;&nbsp;&nbsp;Šestorica u frakovima naginju se napred sa sjajem u očima.
<BR>
<BR>&nbsp;&nbsp;&nbsp;&nbsp;&nbsp;Tres i ja konačno smo se ponovo videli za doručkom u jevtinom restoranu blizu reke kasno sledećeg jutra. Nisam zaista želeo da razgovaram sa njim o tome, ali opet, morao sam.
<BR>&nbsp;&nbsp;&nbsp;&nbsp;&nbsp;Na kraju smo došli i na to, i ustanovio sam da govorimo tiho, postiđeno, gotovo kao kada raznesu nekoga iz voda i niko ne želi da mu neko vreme izgovori ime, osim kroz šalu. Ali, o ovome nismo zbijali šale.
<BR>&nbsp;&nbsp;&nbsp;&nbsp;&nbsp;"Jesi li video kurac onog tipa... posle?" upita Tres.
<BR>&nbsp;&nbsp;&nbsp;&nbsp;&nbsp;Trepnuh, odmahnuh glavom i osvrnuh se da se uverim da nas niko ne sluša. Većina stolova blizu ruba reke ovde je bila prazna. Temperatura mora da je prešla stotinu stepeni.
<BR>&nbsp;&nbsp;&nbsp;&nbsp;&nbsp;"Imao je te... ranice", šapnu Tres. "Poput ožiljaka koje sam video jednom kada sam na Kejpu radio kao spasilac, pa je jedan tip naišao na meduzu..." Glas mu zamre.
<BR>&nbsp;&nbsp;&nbsp;&nbsp;&nbsp;Srknuh hladnu kafu i usredsredih se na to da ne zadrhtim.
<BR>&nbsp;&nbsp;&nbsp;&nbsp;&nbsp;Tres skinu naočare i protrlja oči. Izgleda da ni on nije spavao. "Džoni, ti si želeo da budeš sanitetlija. Koliko krvi ljudsko telo ima u sebi?"
<BR>&nbsp;&nbsp;&nbsp;&nbsp;&nbsp;Slegao sam ramenima. Nosio sam se neozbiljno mišlju da postanem sanitetlija, kako bih mogao da se upišem na medicinski fakultet kada se vratim u Svet; uprkos mom ležernom pristupu školovanju, moji su očekivali da završim koledž i postanem nešto kada se vratim kući. Nikada im nisam rekao da sam posle nedelju dana u Namu znao da se nikada neću vratiti kući.
<BR>&nbsp;&nbsp;&nbsp;&nbsp;&nbsp;"Nemam pojma", odgovorio sam. Mislim da Tres nije video moje sleganje ramenima.
<BR>&nbsp;&nbsp;&nbsp;&nbsp;&nbsp;On vrati naočare sa žičanim okvirom na mesto. "Mislim da je tu negde, oko pet ili šest litara", reče on. "U zavisnosti od stasa."
<BR>&nbsp;&nbsp;&nbsp;&nbsp;&nbsp;Klimnuh glavom, nesposoban da sebi predstavim litar. Godinama kasnije, kada su počeli da prodaju bezalkoholna pića u litarskim flašama, uvek sam zamišljao pet ili šest tih flaša ispunjenih krvlju kao ono što svakodnevno nosimo u venama.
<BR>&nbsp;&nbsp;&nbsp;&nbsp;&nbsp;"Zamisli orgazam u kom ejakuliraš krv", šapnu Tres.
<BR>&nbsp;&nbsp;&nbsp;&nbsp;&nbsp;Ponovo se osvrnuh. Osetio sam kako mi obrazi i vrat crvene.
<BR>&nbsp;&nbsp;&nbsp;&nbsp;&nbsp;Tres mi dodirnu ručni zglob. "Ne, razmisli o tome, Džoni. Taj tip je još bio živ, izneli su ga napolje. Ti tipovi ne bi plaćali toliku lovu kada bi znali da to može da ih ubije."
<BR>&nbsp;&nbsp;&nbsp;&nbsp;&nbsp;Zar ne bi? pomislih ja. Bilo je to prvi put da sam shvatio da bi se neko pojebao makar to značilo i izvesnu smrt. Na neki način, to otkrovenje iz 1970. pripremilo me je za život u '80-im i '90-im.
<BR>&nbsp;&nbsp;&nbsp;&nbsp;&nbsp;"Koliko krvi neko može da izgubi, a da ostane i dalje živ, bez transfuzije?" šapnu Tres. Znao sam po njegovom tonu da ne očekuje od mene odgovor, već da samo misli naglas, onako kako je to činio kada smo planirali mesto za zasedu.
<BR>&nbsp;&nbsp;&nbsp;&nbsp;&nbsp;Tada nisam znao odgovor, ali imao sam priliku da ga naučim mnogo puta od tada, naročito dok sam radio kao ER internista. Ranjena osoba može da izgubi oko litar krvne zapremine i da se oporavi dovoljno da bi to sama nadoknadila. Ako nestane više od šestine krvne zapremine, ode i žrtva. Sa transfuzijama, neko bi mogao da izgubi do četrdeset procenata krvne zapremine i da se nada oporavku.
<BR>&nbsp;&nbsp;&nbsp;&nbsp;&nbsp;Tada nisam znao ništa od toga i nisam bio naročito radoznao. Bio sam suviše zauzet pokušajem da zamislim ejakulaciju krvi u orgazmu koji traje više dugih minuta, umesto nekoliko sekundi. Ovog puta sam zadrhtao.
<BR>&nbsp;&nbsp;&nbsp;&nbsp;&nbsp;Tres je mahnuo kelneru i platio račun. "Moram da pođem. Treba da uhvatim taksi do 'Vestern Juniona.'"
<BR>&nbsp;&nbsp;&nbsp;&nbsp;&nbsp;"Zašto?" upitah ja. Bio sam toliko pospan da vreo, gusti vazduh kao da mi je prigušivao reči.
<BR>&nbsp;&nbsp;&nbsp;&nbsp;&nbsp;"Tražiću da mi telegrafski pošalju nešto para iz Država", objasni Tres.
<BR>&nbsp;&nbsp;&nbsp;&nbsp;&nbsp;Sedoh pravo, najednom rasanjen. "Zašto?"
<BR>&nbsp;&nbsp;&nbsp;&nbsp;&nbsp;Tres ponovo skinu naočare, da ih izglanca. Kada me je pogledao, njegove blede oči izgledale su kratkovido i izgubljeno. "Večeras se vraćam, Džoni."
<BR>
<BR>&nbsp;&nbsp;&nbsp;&nbsp;&nbsp;Mlade žene su me svukle i stvorenje zvano Tana prišlo mi je bliže kako bi me pomazilo, kad se iznenada sve zaustavlja. Mara je dala signal.
<BR>&nbsp;&nbsp;&nbsp;&nbsp;&nbsp;"Zaboravili smo nešto", kaže Mara. To je prvi put da je progovorila engleski. Ona pravi graciozni, ali ironični pokret. "Vremena sada zahtevaju izuzetan oprez. Žao mi je što na to nismo mislili ranije." Ona pogledava kćerku i vidim na oba lica podrugljiv poluosmeh. "Plašim se da moramo da sačekamo sledeće veče, dok se ne obavi odgovarajuće testiranje", uzdiše Mara, vrativši se na tajlandski. Vidim da su njih dve već mnogo puta odigrale ovu scenu. Mogu samo da nagađam da je pravi razlog potpaljivanje žudnje kroz odlaganje, pa tako i novo povećanje cene.
<BR>&nbsp;&nbsp;&nbsp;&nbsp;&nbsp;Ja se takođe osmehujem. "Za Karticu zdravstvenog osiguranja?" kažem. "Za neku od klinika, kako bi potvrdila da ovog meseca nemam virus HIV?"
<BR>&nbsp;&nbsp;&nbsp;&nbsp;&nbsp;Tana graciozno sedi na persijskom tepihu kraj mene. Sada se pomera ka meni, osmehuje se podrugljivo i pravi mali moue. "To je za žaljenje", kaže, glasom delikatnim poput kristalnog zvončića za vetar, "ali neophodno je u ova strašna vremena."
<BR>&nbsp;&nbsp;&nbsp;&nbsp;&nbsp;Klimam glavom. Video sam statistike. Epidemija AIDS-a započela je kasno u Tajlandu, ali 1997 - za manje od pet godina - sto pedeset hiljada Tajlanđana pomreće od te bolesti. Tri godine kasnije, godine 2000, pet i po miliona ljudi od pedeset šest miliona Tajlanđana nosiće bolest, a najmanje još milion biće mrtvo. Posle toga, logaritamska progresija je neumoljiva. Tajland - sa svojom smrtonosnom kombinacijom sveprisutnih prostitutki, promiskuitetnih seksualnih partnera i otporom prema kondomima - postaće rival Ugandi kao retrovirusno stratište.
<BR>&nbsp;&nbsp;&nbsp;&nbsp;&nbsp;"Poslaćete me u jednu od lokalnih klinika koje površno izvode hiljadu HIV testova nedeljno", kažem smireno, kao da sam navikao da sedim nag između dve prelepe, potpuno odevene žene i pred publikom nepoznatih muškaraca u frakovima.
<BR>&nbsp;&nbsp;&nbsp;&nbsp;&nbsp;Mara širi vitke prste tako da joj dugi crveni nokti hvataju svetlost. "Postoji malo alternativa", šapuće ona.
<BR>&nbsp;&nbsp;&nbsp;&nbsp;&nbsp;"Možda ja mogu da obezbedim jednu", kažem i posežem za prslukom pažljivo složenim na vrhu moje odeće. Razvijam tri dokumenta i pružam ih Tani. Devojka se kaćiperno mršti dok ih gleda, pa ih daje majci. Pretpostavljam da mlađa žena ne ume da čita engleski... a možda čak ni tajlandski.
<BR>&nbsp;&nbsp;&nbsp;&nbsp;&nbsp;Mara zaista razgleda dokumente. To su sertifikati iz dve glavne bolnice u Los Anđelesu i sa univerzitetske medicinske klinike koji potvrđuju činjenicu da mi je krv više puta zaredom testirana i da je više puta zaredom ustanovljeno da nije zagađena HIV-om. Svaki dokument potpisalo je po nekoliko lekara i nosi pečat institucije. Papir na kojima su oni otkucani debeo je, kremast i skup. Svaki dokument nosi datum iz prošle nedelje.
<BR>&nbsp;&nbsp;&nbsp;&nbsp;&nbsp;Mara me posmatra suženim očima. Osmeh joj otkriva male, oštre zube i samo najslabiju moguću naznaku jezika. "Kako možemo da znamo da je ovo validno?"
<BR>&nbsp;&nbsp;&nbsp;&nbsp;&nbsp;Sležem ramenima. "Ja sam lekar. Želim da živim. Da mi je do prevare, bilo bi mi lakše da podmitim nekoga na tajlandskoj klinici za karticu zdravstvenog osiguranja. Nemam nikakvog razloga za prevaru."
<BR>&nbsp;&nbsp;&nbsp;&nbsp;&nbsp;Mara je ponovo pogledala papire, osmehnula se i vratila mi ih. "Razmisliću o ovome", kaže ona.
<BR>&nbsp;&nbsp;&nbsp;&nbsp;&nbsp;Naginjem se napred u stolici. "Ja takođe rizikujem", kažem.
<BR>&nbsp;&nbsp;&nbsp;&nbsp;&nbsp;Mara izvija elegantnu obrvu. "Oh, a kako to?"
<BR>&nbsp;&nbsp;&nbsp;&nbsp;&nbsp;"Gingivalna krv", kažem na engleskom. "Krvarenje desni. Bilo kakva otvorena rana u vašim ustima."
<BR>&nbsp;&nbsp;&nbsp;&nbsp;&nbsp;Mara reaguje malim, podrugljivim osmehom, kao da sam se upravo ne baš slavno našalio. Tana okreće svoje izuzetno lice ka majci. "Šta je rekao?" zahteva da zna na tajlandskom. "Ovaj farang priča gluposti."
<BR>&nbsp;&nbsp;&nbsp;&nbsp;&nbsp;Mara se n obazire na nju. "Nemate razloga da brinete", kaže mi ona. Klima glavom kćerki.
<BR>&nbsp;&nbsp;&nbsp;&nbsp;&nbsp;Tana ponovo počinje da me mazi.
<BR>
<BR>&nbsp;&nbsp;&nbsp;&nbsp;&nbsp;Ostalo nam je još tri dana i dve noći dopusta. Tres nije tražio da se vratim sa njim te sledeće noći, a ja se nisam dobrovoljno javio.
<BR>&nbsp;&nbsp;&nbsp;&nbsp;&nbsp;Propisi su zabranjivali da nosimo oružje sa sobom na dopust, ali u tim danima nije bilo detektora metala, nije bilo aerodromskog obezbeđenja vrednog pomena, i priličan broj nas nosio je sa sobom noževe ili ručne pištolje pri putovanju izvan zemlje. Ja sam bio poneo 38-icu duge cevi, koju sam zaradio na pokeru od crnog momka po imenu Njuport Džonson tri dana pre nego što je nagazio na Skakutavu Beti. Te večeri izvukao sam 38-icu sa dna platnene torbe, proverio da li je puna i ostao da sedim u svojoj zaključanoj sobi, odeven samo u donji deo uniforme, ispijajući skoč, osluškujući ulične zvuke napolju i posmatrajući sporo okretanje lopatica ventilatora iznad svoje glave.
<BR>&nbsp;&nbsp;&nbsp;&nbsp;&nbsp;Tres se vratio oko četiri ujutro. Slušao sam kroz zid kako lupa i treska po kupatilu nekoliko minuta, a onda sam se vratio u krevet i sklopio oči. Pomislio sam da sada možda mogu da zaspim. Njegov vrisak isterao me je iz kreveta, sa 38-icom u ruci. Sjurio sam se bosonog niz hodnik, tresnuo jednom po njegovim vratima, gurnuo ih i stupio u sobu.
<BR>&nbsp;&nbsp;&nbsp;&nbsp;&nbsp;Bilo je upaljeno samo svetlo u kupatilu i ono je bacalo tanku prugu fluorescentne svetlosti preko golog poda i zgužvane postelje. Na podu je bilo krvi i tragova iscepanog čaršava, takođe natopljenog krvlju. Činilo se da je Tres pokušao da iscepa čaršave kako bi napravio zavoje. Zakoračio sam ka kupatilu, čuo stenjanje iz tame kreveta i okrenuo se, i dalje sa 38-icom kraj boka.
<BR>&nbsp;&nbsp;&nbsp;&nbsp;&nbsp;"Džoni?" Glas mu je bio suv, napukao i ravan. Čuo sam već takav glas. Njuport Džonson je zvučao tako desetak minuta, koliko mu je trebalo da umre pošto ga je Skakutava Beti ispunila šrapnelima od vrata do kolena. Kročio sam bliže i uključio malu lampu blizu njegovog kreveta.
<BR>&nbsp;&nbsp;&nbsp;&nbsp;&nbsp;Tres je bio nag, izuzev potkošulje. Bio je opružen na dušeku natopljenom krvlju, okružen krvavim trakama od prljavih čaršava. Pantalone su mu ležale u blizini, na podu. Bile su crne od usirene krvi. Tresove ruke pokrivale su prepone. Imao je krv oko noktiju.
<BR>&nbsp;&nbsp;&nbsp;&nbsp;&nbsp;"Džoni?" šapnuo je. "Neće da prestane."
<BR>&nbsp;&nbsp;&nbsp;&nbsp;&nbsp;Kročio sam bliže, spustio 38-icu i dodirnuo mu rame. Tres pomeri ruke i ja ustuknuh.
<BR>&nbsp;&nbsp;&nbsp;&nbsp;&nbsp;Postoji jedna vrsta pijavice koja se koti u sporim vodama Vijetnama, specijalizovana za probijanje u uretru muškarca koji gaca po vodi. Kada se jednom čvrsto uglavi u penisu, pijavica počinje da se hrani iznutra sve dok ne natekne do polovine veličine muške pesnice. Svi smo čuli za tu prokletinju. Svi smo mislili na nju svaki put kada smo gacali po potoku ili pirinčanom polju, što će reći oko desetak puta dnevno.
<BR>&nbsp;&nbsp;&nbsp;&nbsp;&nbsp;Tresov kurac izgledao je kao da se njime pozabavila ta pijavica. Ne, bio je još gori. Osim što je bio natečen i izgledao odrano, njegov penis imao je na sebi spiralu ranica. Izgledalo je to kao da je neko uzeo mašinu za šivenje sa velikom iglom i proštepao mu niz stigmata po intimnom organu. Ranice su slobodno krvarile.
<BR>&nbsp;&nbsp;&nbsp;&nbsp;&nbsp;"Ne mogu da je zaustavim", šapnu Tres. Lice mu je bilo bledo i lepljivo od znoja. Video sam taj izraz na licima ranjenih momaka neposredno pre nego što bi odlebdeli na plimi šoka.
<BR>&nbsp;&nbsp;&nbsp;&nbsp;&nbsp;"Hajde", rekoh ja, obgrlivši ga, "idemo da pronađemo bolnicu."
<BR>&nbsp;&nbsp;&nbsp;&nbsp;&nbsp;Tres se odmaknu i pade natrag na jastuke. "Ne, ne, ne. Samo zaustavi krvarenje." On izvuče nešto ispod jastuka i ja shvatih da drži nož 'kabar' crnog sečiva, koji je koristio u noćnim patrolama. Ja podigoh 38-icu i jedan trenutak vladala je tišina remećena samo šuštanjem lopatica ventilatora i uličnim zvucima spolja.
<BR>&nbsp;&nbsp;&nbsp;&nbsp;&nbsp;Konačno se zakikotah. Ovo je bilo blesavo. Nalazili smo se stotinama milja daleko od Vijetnama i rata, ja sa svojim ličnim naoružanjem, a Tres sa svojim komandoskim nožem, spremni da sredimo jedan drugog. Ovo je bilo jebeno blesavo.
<BR>&nbsp;&nbsp;&nbsp;&nbsp;&nbsp;Spustih pištolj. "Poneo sam i nešto onog sranja iz prve pomoći", rekoh. "Idem da donesem."
<BR>&nbsp;&nbsp;&nbsp;&nbsp;&nbsp;Poneo sam manji od dva kompleta za prvu pomoć koje sam vukao po džungli u rancu, ne zbog zavoja već zbog moguće potrebe za penicilinom, a definitivno zbog IIP tableta za 'podizanje', 'spuštanje' i sedativa koje su nam davali za ozbiljne misije. Morfin su pažljivo racionisali sanitetlijama, ali ja sam ipak uspeo da odvojim priličnu zalihu 'deksedrina' i nešto 'demerola'. Bilo je tu takođe i nešto sulfa droge. Odneo sam zavoje i pilule Tresu i pustio ga da pokuša da se sredi dok sam ja sipao vodu i ubacivao pilule.
<BR>&nbsp;&nbsp;&nbsp;&nbsp;&nbsp;Tres je sada sedeo sa okrvavljenim čaršavom prebačenim preko tela. Uzeo je dve pilule i obrisao znoj sa lica. "Pitam se zašto neće da prestane da krvari", reče on.
<BR>&nbsp;&nbsp;&nbsp;&nbsp;&nbsp;Odmahnuo sam glavom. Tada nisam znao. Sada znam.
<BR>&nbsp;&nbsp;&nbsp;&nbsp;&nbsp;Vampirski šišmiši i evropske medicinske pijavice luče isti antikoagulant: hirudin. Šišmiši ga luče u pljuvački; pijavice ga proizvode u stomaku i razmazuju ga po površini rane. To sprečava da se rana zatvori i omogućuje da krv slobodno teče dok god krvopija želi da se hrani. Vampirski šišmiši obično 'sisaju' na vratu konja ili krave satima, i često se vraćaju sa drugim šišmišima da nastave obrok do osvita.
<BR>&nbsp;&nbsp;&nbsp;&nbsp;&nbsp;Tres je malo kasnije zaspao, a ja sam ostao da sedim na trošnoj stolici blizu prozora i osmatram vrata, sa beskorisnom 38-icom u krilu. Pomišljao sam da prisilim Maladunga da me ponovo odvede do Mare, a onda da ubijem i njega i ženu. I dete, dodao sam u mislima.
<BR>&nbsp;&nbsp;&nbsp;&nbsp;&nbsp;Ta pomisao nije bila neodrživa. Video sam u proteklih pet meseci dovoljno mrtvih beba. A nijedna mrtva beba žutaća nije lizala povraćenu krv sa maminih usana pre nego što je smaknuta. Ne verujem da bih i sekund oklevao da raznesem i majku i dete. A kako bi se onda izvukao odavde? došlo je pitanje iz racionalnog dela mog uma. Sumnjao sam da bi Tajlanđani blagonaklono gledali na moje uklanjanje njihovih možda jedinih domaćih phanyaa mahn naga kio. Činilo se da isuviše uživaju u majčinim uslugama.
<BR>&nbsp;&nbsp;&nbsp;&nbsp;&nbsp;Istisnuo sam privremeno taj plan iz glave i pokušao da smislim šta sledeće da uradim. Ako Tres nastavi da krvari do večeri, mislio sam da ću morati da ga odvedem u vojnu MACV kancelariju za vezu za koju su nam rekli da postoji negde u Bangkoku. Ako bi se ispostavilo da toga uopšte nema, pronašao bih neke vojne policajce i naterao da mu obezbede dobru medicinsku pomoć. Ako ni to ne bi uspelo. odneo bih Tresa do najbliže tajlandske bolnice i 38-icom obezbedio da mu daju prioritet kod pružanja pomoći.
<BR>&nbsp;&nbsp;&nbsp;&nbsp;&nbsp;Zaspao sam razmatrajući te mogućnosti. Kada sam se probudio, u sobi je bilo mračno. Ventilator se i dalje nepravilno okretao, ali ulični zvuci izvan prozora poprimili su noćnu jačinu. Čaršavi su bili natopljeni svežom krvlju, bilo je krvi i na podu, po kupatilu su bili razbacani krvavi peškiri, ali Tresa nije bilo.
<BR>&nbsp;&nbsp;&nbsp;&nbsp;&nbsp;Istrčao sam u hodnik i stuštio se niz stepenice u predvorje pre nego što sam shvatio na šta mora da ličim: mahnitih očiju, bos i golih prsa, u zgužvanim pantalonama umazanim krvlju, sa 38-icom duge cevi u ruci. Međutim, tajlandske kurve i njihovi svodnici u predvorju jedva da su i pogledali ka meni.
<BR>&nbsp;&nbsp;&nbsp;&nbsp;&nbsp;Gore, u sobi, presvukao sam se u civilnu odeću i komotnu havajsku košulju, zatakao pištolj za pojas i izašao ponovo u noć.
<BR>&nbsp;&nbsp;&nbsp;&nbsp;&nbsp;Umalo što nisam sustigao Tresa. Ugledao sam ga na doku sa kog smo krenuli pre dve noći. Tamna figura sa njim morala je biti Maladung. Upravo su stupili u dugorepi taksi kada sam ja istrčao na dok. Čamac se otisnuo uz riku.
<BR>&nbsp;&nbsp;&nbsp;&nbsp;&nbsp;Tres me je spazio. Ustao je i gotovo se preturio sa čamca koji je ubrzavao. Podigao je ruku ka meni, raširenih prstiju, kao da poseže preko dvadeset metara vode. Čuo sam ga kako viče na vozača: "Yout! Phuen young mai ma! Yout!" - što tada nisam razumeo, ali sada prevodim kao: Stani! Moj prijatelj još nije stigao! Stani!
<BR>&nbsp;&nbsp;&nbsp;&nbsp;&nbsp;Video sam kako ga Maladung povlači natrag u čamac. Potegao sam pištolj i beskorisno ga podigao dok je taksi poskakivao preko reke, nestao iza barže koja je išla uzvodno, a onda se ponovo pojavio samo kao daleki fenjer pre nego što je nestao u klongu na suprotnoj strani Čao Praje.
<BR>&nbsp;&nbsp;&nbsp;&nbsp;&nbsp;Znao sam da nikada više neću videti Tresa živog.
<BR>
<BR>&nbsp;&nbsp;&nbsp;&nbsp;&nbsp;Mara spušta pogled dok Tana primiče usta mojim preponama. Ne osećam milovanje jezika. Još ne. Mlađa žena koristi usta da bi me dovela do pune erekcije.
<BR>&nbsp;&nbsp;&nbsp;&nbsp;&nbsp;Koliko god muškarci pisali i pričali o zadovoljstvima oralnog seksa, uvek postoji mala dvosmislenost u muškoj reakciji na čin felacija. Za neke, usta su suviše polno neodređena da bi podsvest mogla da im se opusti i da bi uživali u tome. Za druge, ono što izaziva uzbunu usred kaskada zadovoljstva jeste nekontrolisani intenzitet doživljaja. Za mnoge, reč je prosto o neželjenoj pomisli na oštre zube.
<BR>&nbsp;&nbsp;&nbsp;&nbsp;&nbsp;Sada moram da se koncentrišem na to da se ne koncentrišem kako bih uopšte dopustio erekciji da započne. Srećom, muški organ je jednostavan mehanizam za reagovanje na stimulaciju - onoliko koliko to priroda bilo gde dozvoljava. Tanina usta su meka i dobro izvežbana; moje uzbuđenje prati svoj neizbežni luk proždiranja.
<BR>&nbsp;&nbsp;&nbsp;&nbsp;&nbsp;Zatvaram oči i pokušavam da ne mislim o tome, da ne mislim na muškarce u frakovima iza sebe. Neko je zamračio gornje svetlo tako da samo bljesak varnica koje kaplju od zavarivača dva sprata iznad osvetljava prizor i unutrašnjost mojih kapaka magnezijumskim stroboskopom. Mara šapuće nešto i ja osećam šok odmicanja Taninih toplih ustiju. Osećam na sebi šok hladnijeg vazduha samo sekund pre nego što se vrati drugačija vlažnost.
<BR>&nbsp;&nbsp;&nbsp;&nbsp;&nbsp;Otvaram oči taman toliko da vidim kako Tani jezik klizi iz ustiju i obavija se oko mene. Pri bljesku varnica išarano meso njenog jezika izgleda pre purpurno nego ružičasto. Načas vidim pulsirajuće proreze usred slojevite teksture, nalik na majušna usta za hranjenje. Isključujem misli pre nego što mi na pamet padnu razjapljena usta pijavica i zmijuljica. Godinama sam sebe obučavao da budem na visini ovog trenutka.
<BR>&nbsp;&nbsp;&nbsp;&nbsp;&nbsp;Osećaj, kada se izdvoji iz naleta klizave topline u podlozi, više je nalik na mali električni šok nego na ubod meduze. Dahćem i otvaram oči. Tana me posmatra kroz zavesu trepavica. Šok ponovo dolazi, juri po istančanom penilnom nervnom sistemu pravo do osnove moje kičme, a onda do centra za zadovoljstvo u mom mozgu. Ponovo zatvaram oči i stenjem. Skrotum mi se steže od zadovoljstva. Spirala nežnih šokova prožima me celog, jezdi mi kroz telo i vraća se mom penisu kao šaka u baršunastoj rukavici koja se nežno pomera. Kukovi počinju da mi se pomeraju i bez učešća moje volje.
<BR>&nbsp;&nbsp;&nbsp;&nbsp;&nbsp;Srce mi udara tako divlje da njegov pritisak kao da zamenjuje zvuke i postaje jedina buka u vasioni. Lobanja mi odjekuje ritmičkim naletima sopstvenog pulsa. Razdvojeni, majušni šokovi duž mojih prepona spojili su se sada u savršenu spiralu doživljaja zadovoljstva. Kao da jebem sunce. I još dok moji kukovi počinju da se svojski isturaju, a šaka mi slepo traži Taninu glavu kako bi primakla tu toplinu, jedan daleki deo mog uma posmatra klasične simptome na početku orgazma i pita se kolika mi je brzina tahikardija, miotonije i hiperventilacije.
<BR>&nbsp;&nbsp;&nbsp;&nbsp;&nbsp;Sekund kasnije, svu preostalu kliničku svest briše novi i snažniji nalet čistog zadovoljstva. Tanin jezik se steže, povlači se od osnove mog skrotuma do glavića mog penisa, steže se pri kontrakcijama i opušta, steže i opušta. Šokovi postaju jedno, zatvoreno kolo gotovo neizdrživog doživljaja.
<BR>&nbsp;&nbsp;&nbsp;&nbsp;&nbsp;Ejakuliram a da to gotovo ni ne primećujem, toliko je pritisak sada jak. Ispod treperavih očnih kapaka mogu da vidim kako sperma kaplje kao mnoštvo belih latica po Taninoj kosi i ramenima. Njen jezik ne posustaje ni za tren. Oči su joj sada žute kao majčine. Orgazam prolazi bez olakšanja sve većih pritisaka. Srce mi se upinje da upumpa još krvi u natečeni organ.
<BR>&nbsp;&nbsp;&nbsp;&nbsp;&nbsp;Da! Želim to dok mi je glava zabačena pozadi, dok mi se vrat napinje, a lice krivi. Da! Odabrao sam nešto u čemu više nemam nikakvog izbora.
<BR>&nbsp;&nbsp;&nbsp;&nbsp;&nbsp;Sekund kasnije, svršavam. Krv ejakulira sa vrha mog penisa i kupa Tanino lice i grudi. Pohlepno, ona ponovo spušta usta ka meni, nevoljna da prospe ijednu kap. Kukovi mi se tresu dok ja i dalje pulsiram. Trenutak se nastavlja i nastavlja.
<BR>&nbsp;&nbsp;&nbsp;&nbsp;&nbsp;Mara se naginje bliže.
<BR>
<BR>&nbsp;&nbsp;&nbsp;&nbsp;&nbsp;Tajlandska policija je došla po mene odmah posle osvita sledećeg jutra, pre dvadeset dve godine. Mislio sam da će me uhapsiti zbog toga što sam tumarao hotelskim hodnicima sve do ranih jutarnjih sati, vikao ni na koga određenog i mahao napetom 38-icom. Umesto da me uhapse, odveli su me do Tresa.
<BR>&nbsp;&nbsp;&nbsp;&nbsp;&nbsp;Bangkoška mrtvačnica bila je mala i nedovoljno rashlađena. Miris me je podsetio na voćnjak u kojem se previše palih plodova ukvarilo na suncu. Nije bilo metalnih kabineta niti kliznih nosila kao u američkim filmovima: Tres se nalazio na čeličnoj ploči, baš kao i drugih desetak leševa u maloj prostoriji. Nisu mu prekrili lice. Izgledao je ranjivo bez naočara.
<BR>&nbsp;&nbsp;&nbsp;&nbsp;&nbsp;"Tako je... beo", rekao sam jedinom policajcu koji je govorio engleski.
<BR>&nbsp;&nbsp;&nbsp;&nbsp;&nbsp;"Pronađen je u reci", reče mrki muškarac u beloj jakni, sa uprtačima.
<BR>&nbsp;&nbsp;&nbsp;&nbsp;&nbsp;"Nije se udavio", rekoh ja. To nije bilo pitanje.
<BR>&nbsp;&nbsp;&nbsp;&nbsp;&nbsp;Policajac odmahnu glavom. "Vaš prijatelj izgubio je mnogo krvi." On navuče još više svoju belu rukavicu, dodirnu Tresovu bradu i obrnu glavu leša kako bih mogao da vidim dugačku ranu od noža koja mu se pružala od levog uha do Adamove jabučice.
<BR>&nbsp;&nbsp;&nbsp;&nbsp;&nbsp;Odupro sam se porivu da se zakikoćem. "Kako ste znali gde da me nađete?" upitao sam policajca.
<BR>&nbsp;&nbsp;&nbsp;&nbsp;&nbsp;Bela rukavica zavuče se u džep i izvuče ključ sobe. "Jedino što je pronađeno na njemu."
<BR>&nbsp;&nbsp;&nbsp;&nbsp;&nbsp;Ispustih dah, malo se zanesoh i pridržah se za čeličnu platformu. "Rana od noža nije ga ubila, inspektore", rekoh ja. "Da vam pokažem nešto." Povukoh čaršav, otkrivši Tresovo golo telo.
<BR>&nbsp;&nbsp;&nbsp;&nbsp;&nbsp;Ovog puta sam se zaista zakikotao. Inspektor i druga dva policajca pogledaše me suzivši oči.
<BR>&nbsp;&nbsp;&nbsp;&nbsp;&nbsp;Nije bilo stigmate. Tresovi seksualni organi bili su grubo, ali potpuno uklonjeni. Efekat je prilično podsećao na lutku Kena po kojoj je neko prosuo lak za nokte. Ispustih čaršav i odstupih za korak.
<BR>&nbsp;&nbsp;&nbsp;&nbsp;&nbsp;Inspektor priđe bliže i zgrabi me za podlakticu, da bi me pridržao, ili sprečio da pobegnem, to već ne znam. "Mi mislimo da je ovo... kako to kažete... pederska stvar. Sukob između pedera. Viđali smo već ovakav tip povrede. Uvek je tu u pitanju pedserska stvar. Ljubomora."
<BR>&nbsp;&nbsp;&nbsp;&nbsp;&nbsp;"Pederska stvar", ponovih ja, potiskujući jecaje ili kikot. "Daa." Mogao sam već da vidim pred sobom hapšenje i suđenje. Misli koje sam čuvao kao toliko intimne biće izložene u novinskim naslovima, o njima će se šaputati u kasarnama i klozetima. Da li će me Tajlanđani smestiti u jedan od svojih zatvora, ili će me poslati kući na vojni sud?
<BR>&nbsp;&nbsp;&nbsp;&nbsp;&nbsp;Inspektor mi pusti ruku. "Znamo da vi niste bili tamo u vreme kada je on ubijen, redove Merik. Gazda čamaca na doku Fulong video vas je kako vičete za čamcem koji je odvezao kaplara Tindejla. Direktor hotela posvedočiće da ste se vratili samo nekoliko minuta kasnije, napili se i ostali tu tako da su vas videli i čuli cele noći. Vi niste mogli biti prisutni u vreme ubistva kaplara, ali imate li pojma ko je to mogao da učini? Vaša vojska će zahtevati to da zna."
<BR>&nbsp;&nbsp;&nbsp;&nbsp;&nbsp;Podigoh čaršav, prebacih ga preko Tresovog leša i odstupih za korak od tih ljudi. "Ne", rekoh. "Uopšte nemam pojma."
<BR>
<BR>&nbsp;&nbsp;&nbsp;&nbsp;&nbsp;Mara liže usne svoje kćerke. Ruke su im stisnute uz bokove, šake zgrčene kao oduzete. Zamišljam vampirske šišmiše koji vise sa hladne tavanice pećine, čvrsto podvijenih krila, samo aktivnih, spojenih usana i jezika.
<BR>&nbsp;&nbsp;&nbsp;&nbsp;&nbsp;Tana izvija glavu i teška crvena tečnost izleće u mlazu između njenih naduvenih usana ka otvoru ustiju njene majke koji čeka. Veoma jasno čujem laptanje i grgotanje. Tanin jezik nije popustio i ja se još grčim u njenom zahvatu. Srce mi se napreže od napora. Na oči mi se navlači crnilo i više ne mogu da vidim kako dele hranu, samo čujem guste, tečne zvuke tog čina.
<BR>&nbsp;&nbsp;&nbsp;&nbsp;&nbsp;Facijalni mišići još su mi ukočeni u miotoničnom grču nevoljne grimase. Osmehnuo bih se da mogu.
<BR>
<BR>&nbsp;&nbsp;&nbsp;&nbsp;&nbsp;Pronašao sam Maladunga u jesen 1975, nedugo pošto sam diplomirao na medicinskom fakultetu. Mali svodnik se penzionisao kao bogataš i vratio se u svoj severni grad Čiang Mai. Platio sam tajlandskog detektiva kojeg sam unajmio prvom ratom nasleđenog novca i proveo dva dana posmatrajući Maladunga pre nego što sam ga pokupio. Bio je oženjen i imao je dva odrasla sina i kćerku od deset godina.
<BR>&nbsp;&nbsp;&nbsp;&nbsp;&nbsp;Hodao je ka maloj radnji koju je vodio u starom delu grada, kada sam se zaustavio kraj njega u džipu, pokazao mu automatik kalibra devet milimetara i rekao mu da uđe. Odvezao sam ga van grada, do kućice koju sam bio iznajmio. Obećao sam mu da će preživeti ako mi bude rekao sve što zna.
<BR>&nbsp;&nbsp;&nbsp;&nbsp;&nbsp;Mislim da mi je rekao sve što je znao. Mara i njeno žensko dete nestale su i sada su nastupale samo za veoma bogate. Tres je bio ubijen iz čiste predostrožnosti; on i ja bili smo prvi Amerikanci kojima je dopušteno da priđemo Mari i one su se plašile posledica kada bi vesti o nastupu stigle do našeg voda. Planirali su da me ubiju te noći, ali dvojica koje su poslali da to izvrše videli su me kako pijan vičem u gornjem hodniku, zapazili su pištolj i predomislili se. Dok su poslali druge, mene su već bili vratili u Sajgon.
<BR>&nbsp;&nbsp;&nbsp;&nbsp;&nbsp;Maladung se zakleo da nije znao ništa o Tresovom ubistvu sve dok ono nije bilo izvršeno. Zakleo se. Maladung nikada nije ni sanjao da phanyaa mahn naga kio misli da naudi farangu više nego što je to usluga zahtevala. Prislonio sam mu 'Brauning' uz čelo i rekao mu da mi pod pretnjom smrti kaže šta se obično dešavalo onima koji su primali Marine usluge.
<BR>&nbsp;&nbsp;&nbsp;&nbsp;&nbsp;Maladung se tresao kao starac. "Umiru", rekao je na tajlandskom, i ponovio na engleskom. "Najpre izgube dušu" - khwan hai je bila fraza koju je upotrebio, 'njihov duh leptira odleti' - a zatim njihov winjan, životni duh, iscuri. "Vraćaju se i vraćaju sve dok ne umru", reče on, drhtavog glasa. "Ali, to je njihov izbor."
<BR>&nbsp;&nbsp;&nbsp;&nbsp;&nbsp;Spustio sam automatik i rekao: "Verujem ti, Maladung. Nisi znao da će ubiti Tresa." Onda sam podigao 'Brauning' i opalio mu dvaput u glavu.
<BR>&nbsp;&nbsp;&nbsp;&nbsp;&nbsp;Iste te jeseni, počeo sam potragu za Marom.
<BR>
<BR>&nbsp;&nbsp;&nbsp;&nbsp;&nbsp;Dolazim sebi i muškaraca u frakovima više nema, Tana sedi iznad mene na stolici kraj majke, a dve mlade žene dovršavaju moje pranje i oblačenje. Osećam zavoje ispod pantalona. Kao da nosim pelene. Prepone su mi vlažne od krvi, ali ja jedva da primećujem tu neugodnost zbog zadržanog pulsa zadovoljstva koji me ispunjava kao odjek predivne muzike.
<BR>&nbsp;&nbsp;&nbsp;&nbsp;&nbsp;"G. Noi me je obavestio da ste rekli da imate još novca", kaže Mara tiho.
<BR>&nbsp;&nbsp;&nbsp;&nbsp;&nbsp;Klimam glavom, previše slab da progovorim. Sada ne mogu ni da pomislim da napadnem te dve žene, čak i da ne znam da njihovi ljudi čekaju odmah iza plastike zanjihane na vetru. Mara i Tana su izvori beskrajnog zadovoljstva. Sada mi ne bi palo na pamet da im naudim, ili da sprečim ono što će se dešavati u noćima koje dolaze.
<BR>&nbsp;&nbsp;&nbsp;&nbsp;&nbsp;"Limuzina će vas pokupiti sutra u ponoć u vašem hotelu", kaže Mara. Prsti joj se pomeraju i četiri muškarca ulaze da me uklone. Blago sam iznenađen činjenicom da ne mogu da hodam bez njihove pomoći.
<BR>&nbsp;&nbsp;&nbsp;&nbsp;&nbsp;Ulice su prazne i neme kao grob. Čak je i pucnjava prestala. Narandžasti plamenovi još gore na severu. Zatvaram oči i uživam u sve slabijoj ekstazi dok me oni voze natrag u Orijental.
<BR>
<BR>&nbsp;&nbsp;&nbsp;&nbsp;&nbsp;Mislim da u Vijetnamu još nisam znao da sam homoseksualac. Maskirao sam veoma iskrenu ljubav koju sam osećao prema Tresu drugim stvarima: lojalnošću prema drugaru, divljenjem, čak i nekom vrstom muževne ljubavi koju prašinari navodno treba da osećaju jedan prema drugome u borbi. Ali, bila je to ljubav. To sada shvatam. Saznao sam to ubrzo pošto sam se vratio iz rata.
<BR>&nbsp;&nbsp;&nbsp;&nbsp;&nbsp;Nikada nisam izašao na videlo. Ne javno. Čak i na medicinskom fakultetu, saznao sam kako da pohodim najdiskretnije barove, kako da se sastajem sa najdiskretnijim ljudima, i kako da pravim najdiskretnije aranžmane u privremenim vezama. Kasnije, dok je moja praksa rasla, a sa njom i moja javna ličnost, naučio sam kako da svoje pohode vršim isključivo u retkim noćima u gradovima daleko od svog doma u L.A. I sastajao sam se sa ženama. Oni koji su se čudili zbog čega se nikada nisam oženio morali su samo da pogledaju moju zahuktalu praksu kako bi uvideli da nemam vremena za porodični život.
<BR>&nbsp;&nbsp;&nbsp;&nbsp;&nbsp;I nastavio sam da lovim Maru. Dvaput godišnje leteo sam u Tajland, upoznavao jezik i gradove, i dvaput godišnje moji plaćeni operativci saopštavali su mi da je ta žena nestala. Tek pre dve godine, 1990, ona i njena kćerka ponovo su se pojavile, primorane na prihvatanje skupih nastupa jer je njihova potreba za novcem bila obnovljena.
<BR>&nbsp;&nbsp;&nbsp;&nbsp;&nbsp;Tada nije bilo ničega što sam mogao da uradim. Što sam više saznavao o Mari i Tani i o njihovim navikama, to sam više bio siguran da im ne mogu prići sa oružjem. Moj ljubavnik iz San Franciska napustio me je posle šest godina kada se probudio i čuo da mu se u snu obraćam kao 'Tresu.'
<BR>&nbsp;&nbsp;&nbsp;&nbsp;&nbsp;A onda, pre samo šest meseci, dobio sam određene rezultate i, posle nekoliko sati gotovo histeričnog besa, uvideo da mi je oružje gurnuto u ruke.
<BR>&nbsp;&nbsp;&nbsp;&nbsp;&nbsp;Počeo sam da planiram.
<BR>
<BR>&nbsp;&nbsp;&nbsp;&nbsp;&nbsp;Rošavi klima glavom ostalima da me puste napolje i ja hodam iz uličice ka hotelu. Čak i u pet ujutro, uniformisani vratari su tu da me dočekaju ljubaznim glasovima i da mi pridrže vrata. Uspevam da im klimnem glavom i hodam kroz staro Krilo autora do liftova u novom krilu. Drugi poslužitelj pojavljuje se da mi pridrži vrata lifta.
<BR>&nbsp;&nbsp;&nbsp;&nbsp;&nbsp;"Dobro jutro, dr Merik", kaže mladi Tajlanđanin, jedva stariji od dečaka.
<BR>&nbsp;&nbsp;&nbsp;&nbsp;&nbsp;Osmehujem se i čekam da se vrata lifta zatvore pre nego što hvatam mesinganu ogradu i upinjem se da ostanem u uspravnom položaju. Osećam da mi zavoji cure kroz pantalone. Samo dugi fotografski prsluk skriva krv.
<BR>&nbsp;&nbsp;&nbsp;&nbsp;&nbsp;U sobi se kupam, mažem ranice specijalnim melemom koji sam poneo, ubrizgavam sebi koagulant, ponovo se kupam, i navlačim čistu pidžamu pre nego što se uvučem u krevet. Za nekoliko minuta će svanuti. Za četrnaest sati, tama će se ponovo spustiti i ja ću se vratiti Mari i njenoj kćerki.
<BR>
<BR>&nbsp;&nbsp;&nbsp;&nbsp;&nbsp;U gradu Čiang Mai, gde su kurve jevtine, a mladi muškarci slave početak muškosti kupovinom jebačine, sedamdeset dva procenta najsiromašnijih gradskih kurvi reagovalo je ove godine pozitivno na HIV test.
<BR>&nbsp;&nbsp;&nbsp;&nbsp;&nbsp;U barovima i seks klubovima duž Patponga, kondome dele besplatno muškarci u crvenom, plavom i zlatnom kostimu superheroja. Njegovo ime je Kapetan Kondom i zapošljava ga APR, Asocijacija za populaciju i društveni razvoj. APR je plod zamisli senatora Mečaija Viravaidija, ekonomiste i člana Globalne komisije Svetske zdravstvene organizacije za AIDS. Mečai je utrošio toliko sopstvenog vremena, energije i novca za promociju kondoma da svi u Bangkoku gumice zovu mechais. Gotovo ih niko ne koristi. Muškarci odbijaju, a žene ne insistiraju.
<BR>&nbsp;&nbsp;&nbsp;&nbsp;&nbsp;Svaki pedeseti stanovnik Tajlanda zarađuje za život prodajom seksualnih usluga.
<BR>&nbsp;&nbsp;&nbsp;&nbsp;&nbsp;Mislim da su kompjuterske projekcije za 2000. godinu pogrešne. Mislim da će daleko više od pet miliona Tajlanđana biti zaraženo i da će ih mnogo više od jednog miliona umreti. Mislim da će leševi ispuniti klong-ove i ležati u slivnicima soi- ja. Mislim da će samo veoma bogati i veoma, veoma oprezni, izbeći ovu pošast.
<BR>&nbsp;&nbsp;&nbsp;&nbsp;&nbsp;Mara i Tana su bile - sve do nedavno - veoma bogate. I bile su veoma oprezne. Samo ih je potreba da ponovo budu veoma bogate navela da budu neoprezne.
<BR>&nbsp;&nbsp;&nbsp;&nbsp;&nbsp;Moji dokumenti o negativnom HIV testu su, naravno, falsifikovani. To nije bilo teško. Laboratorijski izveštaji su pravi, samo su datumi i imena izmenjeni pre nego što sam ih fotokopirao na zvaničnim memorandumima i dodao pečate. Član sam nastavnog osoblja na sve tri institucije čije sam pečate i formulare pozajmio.
<BR>&nbsp;&nbsp;&nbsp;&nbsp;&nbsp;U šest meseci otkad sam dobio pozitivan rezultat na HIV test, plan je izrastao od zamisli u neizbežnost.
<BR>&nbsp;&nbsp;&nbsp;&nbsp;&nbsp;One su čudovišta, Mara i njeno dete, ali čak i čudovišta postanu neoprezna. Čak i čudovišta mogu biti ubijena.
<BR>
<BR>&nbsp;&nbsp;&nbsp;&nbsp;&nbsp;Na tavanici mog skupog, rashlađenog apartmana u Hotelu Orijental, nema ventilatora. Dok se prvi bledi odsjaji zore privlače po tikovini i gipsu tavanice moje sobe, zadovoljavam sebe maštanjem o tome da se tamo lagano okreće ventilator i uljuljkujem se tom slikom u san.
<BR>&nbsp;&nbsp;&nbsp;&nbsp;&nbsp;Osmehujem se dok zamišljam aktivnosti sledeće noći i noći koja će uslediti posle nje. Vidim kako starija žena mlađoj liže usne, a onda širom otvara gubicu da primi kaskadu krvi. Moje krvi. Krvi Smrti.
<BR>&nbsp;&nbsp;&nbsp;&nbsp;&nbsp;Pre nego šta utonem u san, omamljen lekovima koje sam uzeo i završnim obrtom događaja, prizivam sliku koja me je održala kroz sve ove godine i kroz ove poslednje mesece.
<BR>&nbsp;&nbsp;&nbsp;&nbsp;&nbsp;Zamišljam kako Tres skida naočare i žmirka ka meni, lica ranjivog poput lica dečaka, obraza mekog kako samo može da bude mek obraz ljubavnika. I on mi kaže: "Vraćam se, Džoni. Vraćam se večeras."
<BR>&nbsp;&nbsp;&nbsp;&nbsp;&nbsp;A ja ga uzimam za ruku. I kažem, sa apsolutnom sigurnošću ubeđenja: "Idem i ja."
<BR>&nbsp;&nbsp;&nbsp;&nbsp;&nbsp;Osmehujući se sada, pronašavši mesto na koje sam toliko želeo da se vratim, prepuštam se snu i oproštaju.
</P></TD></TR></TABLE>
<P class="next">
<A HREF=p5.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
