<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>PROGRAMSKA KARTICA BR. 1
<P>&nbsp;&nbsp;&nbsp;&nbsp;&nbsp;U kojoj je reč o elektronskom kompjuteru kao mašini koja misli. Mašine su u stanju da misle, ali ne i da postavljaju probleme. Da bi mislile moraju se snabdeti problemskim programom ispisanim na jeziku mašine, to jest, programskom karticom.
<BR>
<BR>&nbsp;&nbsp;&nbsp;&nbsp;&nbsp;1.
<BR>&nbsp;&nbsp;&nbsp;&nbsp;&nbsp;"Kako napreduje sastanak?" upita Tanomogi, moj pomoćnik, kada uđoh. Podešavao je memorijsku jedinicu i netremice zurio u monitor. Očigledno sam izgledao potišteno pošto je on, i ne sačekavši odgovor, odbacio pomagala i uzdahnuo.
<BR>&nbsp;&nbsp;&nbsp;&nbsp;&nbsp;"Ne bacaj stvari unaokolo."
<BR>&nbsp;&nbsp;&nbsp;&nbsp;&nbsp;Tanomogi se nevoljko saže i pokupi pomagala, iskezivši vilicu i mlitavo odmahnuvši rukom. "Za boga miloga, kada ćemo prionuti na posao?"
<BR>&nbsp;&nbsp;&nbsp;&nbsp;&nbsp;"Kada bih to samo znao."
<BR>&nbsp;&nbsp;&nbsp;&nbsp;&nbsp;I sam sam bio ljut, tako da je tuđe rđavo raspoloženje samo pogoršavalo moje sopstveno. Skidoh kaput i bacih ga na kontrolnu tablu. Učinilo mi se da je mašina počela da radi sama od sebe. To se, naravno, nije moglo dogoditi; samo mi se pričinilo. Ali u tom trenutku kao da mi se javila zapanjujuća ideja. Zbunjen, pokušah da je dokučim, ali bilo je prekasno. Do đavola, a već sam je imao!
<BR>&nbsp;&nbsp;&nbsp;&nbsp;&nbsp;"Postoji li alternativan plan?"
<BR>&nbsp;&nbsp;&nbsp;&nbsp;&nbsp;"Odakle bi postojao?"
<BR>&nbsp;&nbsp;&nbsp;&nbsp;&nbsp;Trenutak potom, Tanomogi blago reče: "Idem na čas dole. Odmah se vraćam."
<BR>&nbsp;&nbsp;&nbsp;&nbsp;&nbsp;"U redu. Ionako nemamo šta da radimo."
<BR>&nbsp;&nbsp;&nbsp;&nbsp;&nbsp;Sedoh na stolicu i zatvorih oči. Mogao sam da čujem bat Tanomogijevih sandala koji se gubio u daljini. Pitao sam se zašto su svi mladi japanski istraživači voleli da nose drvene sandale. Čudan običaj. Koraci su se sve brže udaljavali.
<BR>&nbsp;&nbsp;&nbsp;&nbsp;&nbsp;Kada otvorih oči, četiri albuma, koja su stajala jedan uz drugoga na polici, učinila su mi se izuzetno značajnim. U njima su se nalazili isečci članaka o mašini za predviđanje, štampani tokom tri godine od završetka Moskve I. Oni su utrli put koji sam prevalio. A na završetku poslednje strane, čak je i taj put počinjao da nestaje.
<BR>
<BR>&nbsp;&nbsp;&nbsp;&nbsp;&nbsp;2.
<BR>&nbsp;&nbsp;&nbsp;&nbsp;&nbsp;Bilo je ironije u tome što je prva stranica albuma počinjala rečenicom naučnika koji se okrenuo protiv nas.
<BR>&nbsp;&nbsp;&nbsp;&nbsp;&nbsp;"Stručnjaci, otvorite oči!" napisao je, započinjući članak kao da je on sam izumeo predvidača. "H. Dž. Velsov Vremeplov predstavljao je ipak samo dečju igru pošto je bio u stanju da ovlada protokom vremena jedino na taj način što će ga prevesti u prostornom smislu, iako je govorio o tome kao o putovanju, kroz vreme. Bakterije vidimo kroz mikroskop, dakle posredno. Pa ipak, bilo bi pogrešno tvrditi da ih uopšte ne vidimo samo zato što su nevidljive golom oku. Na isti način smo videli i budućnost pomoću predviđača Moskve I. Vremeplov je napokon postao stvarnost. Sada se nalazimo na novoj prekretnici u istoriji civilizacije."
<BR>&nbsp;&nbsp;&nbsp;&nbsp;&nbsp;Pa, pretpostavljam da to može i tako da se kaže. Ali tvrdnja je svakako bila preterana. Po mom mišljenju kritičar nije uopšte video budućnost, već je samo gledao neki nedosledan žurnal.
<BR>&nbsp;&nbsp;&nbsp;&nbsp;&nbsp;Film u predvidaču Moskva I počinjao je ovako: prvo se pojavila velika otvorena šaka i sat koji je pokazivao tačno podne. U isto vreme se i na televizoru videla ista scena. Šaka treba da se zatvori onog trenutka kada kazaljka na satu označi jedan sat. Jedan tehničar okreće vremenski brojčanik na kontrolnoj tabli, i već je jedan sat; čvrsto se zatvorila samo šaka na televizijskom ekranu, dok je druga šaka ostala otvorena.
<BR>&nbsp;&nbsp;&nbsp;&nbsp;&nbsp;Kasnije je izveden sličan dokaz. Na iznenadni znak jedna mala, uspavana ptica, prikazana na ekranu, odleće u budućnost, dok ptica u sadašnjosti ostaje nepokretna; na drugi određeni znak čaša iz ruke pada na pod i razbija se.
<BR>&nbsp;&nbsp;&nbsp;&nbsp;&nbsp;Naravno, prirodno je ispoljiti iznenađenje kada su u pitanju ovakvi eksperimenti. Prvi put sam čak i ja bio zbunjen. Ali problem je u nečem drugom. Tri godine kasnije, u četvrtom albumu mogla se pročitati ovakva priča.
<BR>&nbsp;&nbsp;&nbsp;&nbsp;&nbsp;Kritičar je potpuno promenio svoj stav. "Uistinu, smatram da je predskazivanje nemoguće u ovom svetu. Pretpostavimo, za trenutak, da smo predvideli kako će jedan određeni čovek upasti u rupu za jedan sat. Koja će budala, svesna predskazanja, ikada postupiti na taj način? Takav jedan lakoveran kreten bio bi podložan bilo kakvoj sugestiji. Nije u pitanju predviđanje, već jednostavno sugestivnost. Nazovimo predmet sugestivnom mašinom i zanemarimo predviđanje."
<BR>&nbsp;&nbsp;&nbsp;&nbsp;&nbsp;Dobro, samo vi to nazovite kako vam drago. Ali, promena stava svakako nije bila ograničena samo na ovu kritiku, ona je bila tipična za sve. Svi su odmah promenili mišljenje i od tada su se ophodili prema meni kao prema nekoj opasnoj osobi.
<BR>
<BR>&nbsp;&nbsp;&nbsp;&nbsp;&nbsp;3.
<BR>&nbsp;&nbsp;&nbsp;&nbsp;&nbsp;Na drugoj strani albuma pojavila se moja slika na kojoj se još osmehujem. Ispod slike usledio je članak sa mojom izjavom datom u intervjuu o Moskvi I:
<BR>&nbsp;&nbsp;&nbsp;&nbsp;&nbsp;"Naravno, nema nikakve sumnje da je mašina verodostojna", profesionalno pribrano izjavio je profesor Katsumi sa Instituta za Kompjutersku Tehniku. "Teorijski govoreći, jedan ovakav izum sasvim je moguć. Ali ne mogu da verujem da postoji bilo kakva bitna razlika između starog elektronskog kompjutera i Moskve I."
<BR>&nbsp;&nbsp;&nbsp;&nbsp;&nbsp;To je bila laž. Jednostavno sam pozeleneo od zavisti. Pošto sam davao prilično stručne odgovore, jedan iznervirani reporter otišao je tako daleko da se obrecnuo: "Da li to znači, profesore, da biste bili u stanju da smesta konstruišete jednu takvu mašinu?"
<BR>&nbsp;&nbsp;&nbsp;&nbsp;&nbsp;"Pa... bio bih... kada bih imao vremena i novca." U izvesnoj meri sam tako i mislio. "Uopšteno govoreći, po svojoj prirodi elektronski kompjuter poseduje sposobnost da vrši predviđanja. Problem je pre u tehnici rukovanja nego u samoj mašini. Teškoća je u programiranju - to jest, u prenošenju problema na jezik razumljiv mašini. Do sada su ljudi morali da opslužuju kompjutere. A Moskva I očito je dostigla nivo u kome je u stanju da se sama programira."
<BR>&nbsp;&nbsp;&nbsp;&nbsp;&nbsp;"Da li biste onda bili tako ljubazni da nam kažete šta mislite, kakve neslućene mogućnosti očekuju ovu mašinu u budućnosti?"
<BR>&nbsp;&nbsp;&nbsp;&nbsp;&nbsp;"Hm... Uopšteno govoreći, što je projekcija predviđanja u budućnost veća, tim je ona manje pouzdana. Kao što se videlo na filmu, domet predviđanja je začuđujuće ograničen. Čak i dete u jaslicama zna da će se čaša razbiti ako je ispusti, tako da to ne mora da mu saopšti nikakav predviđač. Može se razmišljati o mnogim načinima podučavanja, ali smatram da treba biti obažriv i ne očekivati isuviše."
<BR>&nbsp;&nbsp;&nbsp;&nbsp;&nbsp;Pa ipak, sudeći prema mojim najskrovitijim mislima, zapravo sam ispoljavao silnu ljubomoru koja me je izjedala. Što duže budem oklevao tim ću više izgubiti. Neću se smiriti ako ne pokušam da konstruišem takvu mašinu sopstvenim rukama. Odmah sam se dao na posao, pokušavajući da nagovorim dva ili tri poznanika, uključujući tu i direktora Instituta, da mi pomognu. Ali svi su ispoljili samo radoznalost za projekat. Veoma su me naljutile reči izvesnog romanopisca koji mi se pridružio, s obrazloženjem da deli moje mišljenje. (Naravno, on nije znao o čemu govori, ali, ništa se ne pričinjava tako verovatno kao glupost):
<BR>&nbsp;&nbsp;&nbsp;&nbsp;&nbsp;"Možda je", rekao je on, "prirodno da samo komunisti, koji pokušavaju da sve uklope u unapred zadat oblik, treba da imaju budućnost koju može da predvidi mašina. Pa ipak, za one od nas koji stvaraju svoju budućnost kroz vežbu slobodne volje, takvo je predviđanje, bez sumnje, od male koristi. Čak i ako neko insistira da je projektuje, nije li to prozirno u istoj meri kao i staklo? Više od svega se bojim da verovanje u predviđanje ne prouzrokuje paralizu osećaja za moral."
<BR>
<BR>&nbsp;&nbsp;&nbsp;&nbsp;&nbsp;Nedugo potom prilika mi se ukazala. Otvorio sam drugi album. Tu je Moskva I već počela da pokazuje šire mogućnosti, čega sam se potajno i plašio. Ne samo da sve nije bilo san, sve je izgledalo odveć stvarno. Jedno za drugim, brzo su se nizala dosadna materijalistička predviđanja. Prvo je usledila neverovatno tačna vremenska prognoza, a zatim predviđanja na polju industrijskih finansija.
<BR>&nbsp;&nbsp;&nbsp;&nbsp;&nbsp;Moja nedoumica oko vremena izmiče sažetoj definiciji. Odjednom je mašina bila kadra da pruži podatke o godišnjoj kvoti pirinča. Pošto nisam mogao da znam da li će to važiti i za sledećih pola godine, nastavio sam. Predvidela je: predračune opštenacionalne banke za prvi kvartal, zatim broj nesakupljivih priznanica za jedan mesec, pa prođu robe u pojedinim odeljenjima robnih kuća, listu cena u maloprodaji za sledeći mesec u Nagoja Sitiju, i očekivani obim rezervi u tokijskoj luci. Predračuni su najavljivani jedan za drugim. Nisam mogao, a da se ne nađem u čudu kada su počeli da se pokazuju mnogo tačniji nego što bih predvideo ukoliko bih uzeo u obzir uobičajenu marginu grešaka. Izveštaj koji je usledio na kraju ove serije predviđanja bio je zaista bezobrazan:
<BR>&nbsp;&nbsp;&nbsp;&nbsp;&nbsp;"Moskva I je u stanju da predvidi procenat industrijskih zaliha kao i indeks cena zaliha u Japanu. Ali budući da bi to ona učinila po cenu finansijskog haosa, odustaćemo. Želimo samo pravedno nadmetanje."
<BR>&nbsp;&nbsp;&nbsp;&nbsp;&nbsp;Opšta zapanjenost dostigla je vrhunac. Čak su se i novine uzdržale od nepotrebne kritike. Očito je bilo da su i neke druge zemlje primile slična predviđanja, ali nisu dale ni glasa od sebe. Ponižavajuća tišina se nastavljala. Pa ipak, to nije značilo da su stvari stajale u mestu. Na zahtev saveta finansija japanska vlada postepeno je počela da se interesuje za celu stvar.
<BR>&nbsp;&nbsp;&nbsp;&nbsp;&nbsp;Najpre je oformljena sekcija zadužena za razvoj mašine za predviđanje kao odeljenje pri Institutu za Kompjutersku Tehniku, IKT, kako smo ga skraćeno zvali. Za šefa sam naimenovan ja. To je izgledalo najpriličnije, pošto sam bio jedina osoba u Japanu koja je posedovala specijalizaciju na polju programiranja. I tako je na kraju ispalo upravo onako kako sam i očekivao: došao sam u priliku da se potpuno posvetim istraživanju mašine za predviđanje.
<BR>
<BR>&nbsp;&nbsp;&nbsp;&nbsp;&nbsp;ALBUM BR. III
<BR>
<BR>&nbsp;&nbsp;&nbsp;&nbsp;&nbsp;Kao što je i obećala, Moskva I je i dalje ćutala. Tanomogi se neprilično ponašao, ali je bio veoma sposoban pomoćnik. Naš posao je dobro napredovao i u jesen druge godine bio je gotovo priveden kraju. Tada smo već bili u stanju da prikažemo razbijanje čaše u televizijskoj budućnosti. (Predviđanje prirodnih pojava bilo je relativno lako postići.) Sa svakim prikazivanjem nekog jednostavnog eksperimenta, rasla je slava mašine, a i moja - kao i očekivanja javnosti. Bez sumnje neki se još sećaju vremena kada smo bili blizu toga da predviđamo ishode konjskih trka. Svi umešani u taj posao uzbudili su se na pomisao da će izgubiti novac ako dođe do predviđanja, i u poslednjem času su predložili da odustanemo. U to vreme bio sam ushićen uspehom, smatrajući ovo za dokaz moći mašine; ali kada sada o tome razmišljam, ishod ovog poduhvata bio je možda zloslutan, jer uskoro smo postali ozloglašeni. (Ne znam koliko nosača podupire svet, ali bar tri su tupavost, neznanje i glupost.) U to vreme sam još doživljavao uspon i mnogo sam još toga očekivao. Divna je bila popularnost koju sam uživao, naročito među decom. Postao sam slavan, i često se pojavljivao u trobojnim stripovima praćen robotom i u pozadini sa zgradom IKT-a gde mi se nalazio glavni štab. Stvarna mašina zauzimala je 720 kvadratnih stopa i sastojala se od redova velikih gvozdenih kutija složenih u obliku slova E; međutim, u stripovima mašinu je, naravno, morao da predstavlja robot. Predviđeo sam sve budućnosti i rasterivao negativce na sve strane.
<BR>&nbsp;&nbsp;&nbsp;&nbsp;&nbsp;Mašina se vremenom pokazala potpuno funkcionalnom, i ja odlučih da se posvetim njenom obučavanju i upućivanju. Čovek obdaren mozgom, ali bez obrazovanja ili iskustva, sasvim je beskoristan. Iskustvo proširuje cerebralnu aktivnost. Ali pošto mašina ne bi mogla da radi sama od sebe, mi ljudi moramo da postanemo njene ruke i noge i da joj spolja donosimo podatke. To je predstavljalo dosadno dirinčenje na koje je odlazilo dosta novca i truda.
<BR>&nbsp;&nbsp;&nbsp;&nbsp;&nbsp;(Naravno, postalo je neminovno da podaci budu ekonomskog karaktera s obzirom na prirodu Instituta i psihološki uticaj predvidanja Moskve I.)
<BR>&nbsp;&nbsp;&nbsp;&nbsp;&nbsp;Mašina je posedovala gotovo neograničen kapacitet. Kada se jednom snabde podacima, bila je kadra da ih na odgovarajući način obradi sama od sebe i da uskladišti sva obaveštenja za buduću upotrebu. U međuvremenu, ako se neki odeljak zasitio podacima, zasvetleo bi signal na tom delu, nakon čega je sama mašina bila u stanju da priredi novi programski plan.
<BR>&nbsp;&nbsp;&nbsp;&nbsp;&nbsp;Jednog dana se pojavio prvi takav signal. To je značilo da je mašina shvatila sve funkcionalne odnose prirodnih pojava koje su se mogle predstaviti krivuljom. Odmah sam izvršio test. Pustio sam na TV ekran snimak nekoliko zrna pasulja koje sam držao u vodi; odmah se video izdanak približne dužine od tri palca koju je trebalo da dostigne tek za četiri dana. Posle toga mašina se brzo razvijala. U znak sećanja na taj dan, formalno sam je nazvao IKT I.
<BR>&nbsp;&nbsp;&nbsp;&nbsp;&nbsp;Ovim završavam III i prelazim na IV album. Tu sledi iznenadni obrt događaja.
<BR>
<BR>&nbsp;&nbsp;&nbsp;&nbsp;&nbsp;4.
<BR>&nbsp;&nbsp;&nbsp;&nbsp;&nbsp;Dogovarali smo se kako da na veličanstven način proslavimo rađanje mašine za predviđanje. Tragali smo na sve strane za nečim što bi bilo najpogodnije za naše prvo predviđanje. U tu svrhu obrazovan je komitet, a novine su iščekivale našu odluku. Pod takvim okolnostima neočekivano je najavljen završetak Moskve II.
<BR>&nbsp;&nbsp;&nbsp;&nbsp;&nbsp;Ta vest nam je zadala neprijatan udarac. Rano tog jutra pozvali su nas novinari.
<BR>&nbsp;&nbsp;&nbsp;&nbsp;&nbsp;"Da li ste čuli šta predvida Moskva II? Tvrdi da će prvo komunističko društvo postati stvarnost za trideset i dve godine, kao i da će do 2050. propasti i poslednje kapitalističko društvo. Šta vi o tome mislite, profesore?"
<BR>&nbsp;&nbsp;&nbsp;&nbsp;&nbsp;Prasnuo sam u smeh i protiv svoje volje. Ali kada sam razmislio o tome, uvideo sam da to nije nimalo smešno. Naprotiv, nikada ranije nisam čuo priču pogodniju da izazove teško varenje.
<BR>&nbsp;&nbsp;&nbsp;&nbsp;&nbsp;I u Institutu se najviše razgovaralo o Moskvi II.
<BR>&nbsp;&nbsp;&nbsp;&nbsp;&nbsp;Obeshrabrilo me je predosećanje da će se dogoditi nešto neprijatno.
<BR>&nbsp;&nbsp;&nbsp;&nbsp;&nbsp;Mladi istraživači su međusobno razgovarali.
<BR>&nbsp;&nbsp;&nbsp;&nbsp;&nbsp;"Slažem se, i to je mašina za predviđanje, ali nema više ništa novo da kaže."
<BR>&nbsp;&nbsp;&nbsp;&nbsp;&nbsp;"Zašto? Možda je predvidanje tačno."
<BR>&nbsp;&nbsp;&nbsp;&nbsp;&nbsp;"Kladim se da je namešteno."
<BR>&nbsp;&nbsp;&nbsp;&nbsp;&nbsp;"I ja to mislim. To je smešno. Zašto bi se u budućnosti moralo živeti prema nekoj filozofiji, za boga miloga?"
<BR>&nbsp;&nbsp;&nbsp;&nbsp;&nbsp;"Glupo je ovde ideološki se nadmudrivati. Problem je samo u prelaženju iz jedne države, u kojoj su sredstva za proizvodnju privatna, u drugu, gde ona to nisu."
<BR>&nbsp;&nbsp;&nbsp;&nbsp;&nbsp;"Da li bespogovorno tvrdiš da je takvu državu moguće stvoriti jedino u komunizmu?"
<BR>&nbsp;&nbsp;&nbsp;&nbsp;&nbsp;"Koješta! Pa, to je komunizam."
<BR>&nbsp;&nbsp;&nbsp;&nbsp;&nbsp;"Da, i zato tvrdim da u tome nema ničega novog."
<BR>&nbsp;&nbsp;&nbsp;&nbsp;&nbsp;"Ti to uopšte ne razumeš."
<BR>&nbsp;&nbsp;&nbsp;&nbsp;&nbsp;"Ono što nazivamo ideologijom samo je sredstvo pomoću koga upoznajemo stvarnost, zar ne? A postoji razlika između sredstva i stvarnosti."
<BR>&nbsp;&nbsp;&nbsp;&nbsp;&nbsp;"Oh? Pa šta je u tome novo?"
<BR>&nbsp;&nbsp;&nbsp;&nbsp;&nbsp;Zatim su se okupili u mojoj kancelariji. Želeli su da znaju može li mašina da predvidi tako nešto.
<BR>&nbsp;&nbsp;&nbsp;&nbsp;&nbsp;"Pa, mogli bismo nadmudriti Kosigina predvidevši koji će mu prednji zub prvi ispasti", veselo predložih.
<BR>&nbsp;&nbsp;&nbsp;&nbsp;&nbsp;Avaj, niko se nije nasmejao.
<BR>&nbsp;&nbsp;&nbsp;&nbsp;&nbsp;Sledećeg dana do nas je stigao odjek koji je ovo predviđanje izazvalo u Americi. "Predviđanje i proricanje su dve sasvim različite stvari. Kao prvo, samo ono što se bazira na moralnim osnovama zaslužuje pravo da se nazove predviđanjem. Poveravanje takve moći mašini predstavlja puko poricanje ljudskog roda. Ovde u Americi mašina za predviđanje bila je već usavršena ali mi smo se povinovali glasu savesti i izbegli smo njenu primenu u političke svrhe. Sadašnji kurs Sovjetskog Saveza sastoji se u pokušaju da ugrozi čovekovu slobodu i internacionalno prijateljstvo izdajući sopstvene zahteve za miroljubivu koegzistenciju. Smatramo da predviđanja Moskve II predstavljaju nasilje nad svešću; savetujemo da se ona napuste i opozovu. U slučaju da naš izveštaj ne bude uzet u obzir, spremni smo da uputimo peticiju Ujedinjenim Nacijama." (Iz izjave državnog sekretara Stroma.)
<BR>&nbsp;&nbsp;&nbsp;&nbsp;&nbsp;Postojao je jak razlog što je ovaj nepokolebljiv stav američkih saveznika trebalo da utiče na naš rad. Došlo je do onog od čega smo strahovali. Oko tri sata primili smo iz uprave Instituta saopštenje o reorganizovanju komiteta za programiranje i o hitnom sastanku novih članova. Biro za statistiku zauzeo je krajnje arbitrarski stav. Sa izuzetkom upravnika Instituta i mene, uklonjeni su gotovo svi tehničari koji su radili na projektu, a osoblje je zamenjeno i broj mu je umanjen.
<BR>&nbsp;&nbsp;&nbsp;&nbsp;&nbsp;Kao i obično, sastali smo se na drugom spratu glavne zgrade, ali atmosfera je bila potpuno drugačija od one koja je vladala na skupovima održanim pre ovoga, na kojima smo se bezazleno šalili navodeći, na primer, šta bi se sve dogodilo kada bismo mladencima predvideli dan razvoda. Prvi je ustao i oslovio nas Tomojasu, službenik iz Statističkog Ureda koji je zastupao vladu.
<BR>&nbsp;&nbsp;&nbsp;&nbsp;&nbsp;"Sadašni komitet je nasledio pređašnji naziv, ali morate imati u vidu da on sada predstavlja nešto sasvim drugo. To je jednoglasna odluka ministarskog kabineta koji je zadužen da razmotri dosadašnje razdoblje istraživanja i da ubuduće, zajedno sa komitetom, donosi odluke vezane za organizaciju programa. Ovo znači da mašina za predviđanje neće smeti da dela bez dozvole komiteta. Njeno nezavisno funkcionisanje biće poštovano u pogledu istraživanja, ali budući da ulazimo u fazu praktične primene, važno je precizno odrediti odgovornost. Od sada ćemo održavati isključivo zatvorene sastanke. Moram vas zamoliti da se strogo pridržavate ovog pravila."
<BR>&nbsp;&nbsp;&nbsp;&nbsp;&nbsp;Tada se podiže jedan suvonjav novajlija. Imao je neki neodređeni, pretenciozan čin. Očito je bio privatni sekretar nekog ministra. Nervozno je držao savijene svoje dugačke, tanke prste.
<BR>&nbsp;&nbsp;&nbsp;&nbsp;&nbsp;"Amerikanci očigledno misle da su Rusi politički zainteresovani za Moskvu II. Moskva I je pobudila našu radoznalost, tako da smo zbog suparništva bili primorani da i sami konstruišemo mašinu za predviđanje. Upravo smo to i učinili. (Zašto gledaju u mene?) Zatim, kada je već izgledalo da smo stvarno dostigli stepen praktične primene, Rusi su odmah svoju mašinu iskoristili u političke svrhe. Tako smo i mi postali nervozni što ne vršimo politička predviđanja. Dozvolite da ovo kažem i na drugi način; to bi značilo kao da smo sami pozvali predviđača - špijuna. Razmislite malo o tome. Ne smemo dozvoliti da omaškom dospemo u nepriliku. Zahtevam da to imate na umu."
<BR>&nbsp;&nbsp;&nbsp;&nbsp;&nbsp;Zatražio sam reč. Upravnik Instituta me zabrinuto pogleda krajičkom oka.
<BR>&nbsp;&nbsp;&nbsp;&nbsp;&nbsp;"Pa, šta će biti sa planovima programa na kojima su članovi do sada radili? Naravno, pretpostavljam da ćemo nastaviti rad na njima."
<BR>&nbsp;&nbsp;&nbsp;&nbsp;&nbsp;"Kakvi su to planovi?" povika suvonjav momak, zagledajući u Tomojasijeve hartije.
<BR>&nbsp;&nbsp;&nbsp;&nbsp;&nbsp;"Postojala su možda tri", reče Tomojasu, žurno prelistavajući papire i pokazujući mu ih.
<BR>&nbsp;&nbsp;&nbsp;&nbsp;&nbsp;"Uopšte ih nije bilo tri", ponovo se umešah. "Plan I je jasno preciziran. Reč je o brzini mehanizacije i uzajamne zavisnosti između plata i vrednosti privrednih artikala. Ali nismo odlučili koju fabriku da uzmemo kao model."
<BR>&nbsp;&nbsp;&nbsp;&nbsp;&nbsp;"Samo trenutak, profesore", upade Tomojasu. "Pravo odlučivanja prešlo je sa ovog skupa na komitet. Sve što je do sada urađeno više ne važi."
<BR>&nbsp;&nbsp;&nbsp;&nbsp;&nbsp;"Ali, shvatate, ti planovi su već privedeni kraju."
<BR>&nbsp;&nbsp;&nbsp;&nbsp;&nbsp;"To nije dobro", reče mršav momak, skupivši usne i nasmešivši se. "Oni su krajnje nepodesni. Isuviše su prožeti politikom. Siguran sam da razumete."
<BR>&nbsp;&nbsp;&nbsp;&nbsp;&nbsp;Drugi članovi komiteta takođe se nasmejaše. Meni nije bilo jasno šta je tu smešno. U stvari, proželo me je osećanje straha.
<BR>&nbsp;&nbsp;&nbsp;&nbsp;&nbsp;"Ne razumem. To je potpuno isto kao i priznavanje pobede Moskve II, zar ne?"
<BR>&nbsp;&nbsp;&nbsp;&nbsp;&nbsp;"Ajde, ajde. To oni žele da mi mislimo. Morate biti pažljivi. Stvarno!"
<BR>&nbsp;&nbsp;&nbsp;&nbsp;&nbsp;Svi prisutni ponovo prasnuše u smeh. Kakav glupav komitet. Čak više nisam ni osećao da predstavljam opoziciju. Nisam baš naročito voleo politiku. Ali ako Plan I nije dolazio u obzir, trebalo bi da napravimo alternativan.
<BR>&nbsp;&nbsp;&nbsp;&nbsp;&nbsp;"Pa, hoćemo li onda da predemo na Plan II: kakva će biti situacija sa zaposlenošću za pet godina ako nastavimo da uskraćujemo kredite ovakvom stopom."
<BR>&nbsp;&nbsp;&nbsp;&nbsp;&nbsp;"Mislim da ni to ne valja", reče štrkljavko, prelazeći pogledom preko drugih članova kao da traži njihovu saglasnost.
<BR>&nbsp;&nbsp;&nbsp;&nbsp;&nbsp;"Ako ćemo već o tome, onda je sve u vezi sa politikom."
<BR>&nbsp;&nbsp;&nbsp;&nbsp;&nbsp;"Hm. Pitam se."
<BR>&nbsp;&nbsp;&nbsp;&nbsp;&nbsp;"Navedite mi nešto što nije."
<BR>&nbsp;&nbsp;&nbsp;&nbsp;&nbsp;"Voleo bih da čujem vaše mišljenje, profesore. To je napokon vaša specijalnost."
<BR>&nbsp;&nbsp;&nbsp;&nbsp;&nbsp;"Plan III: činilac pobude u sledećim opštim izborima."
<BR>&nbsp;&nbsp;&nbsp;&nbsp;&nbsp;"Besmislica! To je najneprihvatljivije od svega do sada."
<BR>&nbsp;&nbsp;&nbsp;&nbsp;&nbsp;"Uzgred budi rečeno", po prvi put nesigurno upade jedan od članova komiteta, "uopšte nisam ubeđen. Po svemu sudeći vi pravite razliku između slučaja za koji vam je poznato predviđanje i onoga za koji nije. Ako dođe do predviđanja i ako se ono objavi, zar to neće uticati na budućnost?"
<BR>&nbsp;&nbsp;&nbsp;&nbsp;&nbsp;"Stotinu puta sam to već objasnio prethodnom komitetu."
<BR>&nbsp;&nbsp;&nbsp;&nbsp;&nbsp;Očito sam osorno odgovorio, tako da je Tomojasu požurio da objasni u čemu je stvar. "Ako, na primer, neko u takvom slučaju preduzme korake na osnovu poznatog predviđanja, mora se izvršiti novo. To je onda drugo predviđanje. Ako se i to objavi, mora se izvršiti treće. I tako u beskonačnost. Poslednje predviđanje je ono koje nazivamo predviđanjem od maksimalne vrednosti. Trebalo bi da shvatite da mi pravimo razliku između prvog predviđanja i konačnog predviđanja."
<BR>&nbsp;&nbsp;&nbsp;&nbsp;&nbsp;"Impresivno, na sve ste valjano mislili", reče jedan glupi član komiteta, klimnuvši mi glavom u znak divljenja.
<BR>&nbsp;&nbsp;&nbsp;&nbsp;&nbsp;"Slušaj, Katsumi", promrmlja upravnik Instituta umirujućim glasom, "zar ne postoji neki podesniji problem, nešto u vezi sa prirodnim pojavama?"
<BR>&nbsp;&nbsp;&nbsp;&nbsp;&nbsp;"Ako želite prognozu vremena, možete je dobiti u meteorološkom zavodu. Ništa lakše nego prikačiti njihov računar za našu mašinu."
<BR>&nbsp;&nbsp;&nbsp;&nbsp;&nbsp;"Možda nešto složenije..."
<BR>&nbsp;&nbsp;&nbsp;&nbsp;&nbsp;Ćutao sam; nisam mogao da dozvolim takav kompromis. Prokletstvo, neka se pravdaju Tanomogiju i drugima. Kako bih mogao da objavim da su podaci koje smo skupljali tokom poslednjih pola godine sada nekorisni? To pitanje nije bilo u vezi ni sa prirodnim ni sa društvenim pojavama, ali šta da radimo sa kapacitetom mašine za predviđanje kada smo već dovde došli.
<BR>
<BR>&nbsp;&nbsp;&nbsp;&nbsp;&nbsp;Sastanak je bio odložen za jedan dan uz dogovor da bi ja trebalo da izmislim neki novi plan do sledećeg susreta, u svetlosti mišljenja koja su bila iznesena. Ubuduće smo se okupljali svake druge nedelje, ali svakog puta posećenost je opadala, tako da nas je četvrti put ostalo svega trojica: Tomojasu, ja i mršavko. Sa svima kojima nisu dojadili ovi dosadni sastanci i njihova večna načelna pitanja mora da nešto nije bilo u redu.
<BR>&nbsp;&nbsp;&nbsp;&nbsp;&nbsp;Od samog početka Tanomogi je zauzeo sasvim antagonistički stav prema načinu na koji su se odvijali sastanci. Uostalom, nedolaženje ni do kakvog zaključka predstavljalo je za komitet vid bekstva koji je proisticao iz prekomerne želje njegovih članova da po svaku cenu izbegnu sve nesuglasice. Žestoko smo se raspravljali oko toga, ali smo ipak uspeli da sačuvamo ponos stručnjaka tako da sam rad nije ništa trpeo. Očajnički smo naprezali umove da pripremimo program koji bi zadovoljio komitet. Koliko smo samo besanih noći proveli uoči svakog sastanka.
<BR>&nbsp;&nbsp;&nbsp;&nbsp;&nbsp;Što smo, međutim, više radili, sve više smo i uviđali da ima vrlo malo oblasti koje nisu povezane sa politikom. Ako bismo, na primer, pokušali da predvidimo obim obradive zemlje, onda bi se u to upleo problem specijalizacije klase zemljoradnika. Ukoliko bismo pokušali da istražimo širenje potpuno asfaltirane putne mreže u razdoblju od nekoliko narednih godina, onda bismo se našli pred raskolima nacionalnog budžeta. Nema nikakve svrhe navoditi sve primere, ali svaki predlog izložen na nekom od dvanaest sastanaka komiteta bio je odbijen.
<BR>&nbsp;&nbsp;&nbsp;&nbsp;&nbsp;Meni se sve to potpuno smučilo. Osećao sam se kao u paukovoj mreži: što smo se više upirali da izbegnemo politiku, to smo se sve žešće uplitali u nju. Nisam imao posebnu nameru da se pomirim sa Tanomogijem, ali već je došlo vreme da se zauzme neki odlučniji stav.
<BR>&nbsp;&nbsp;&nbsp;&nbsp;&nbsp;Imajući to na umu, hotimice sam otišao na sledeći sastanak bez ikakvog plana. Naravno, nisam zaboravio da bocnem Tanomogija.
<BR>&nbsp;&nbsp;&nbsp;&nbsp;&nbsp;"Dozvoli da te podsetim da mene, za razliku od tebe, ne zanima politika."
<BR>&nbsp;&nbsp;&nbsp;&nbsp;&nbsp;Ishod susreta bio je moj pokunjeni uzmak.
<BR>
<BR>&nbsp;&nbsp;&nbsp;&nbsp;&nbsp;5.
<BR>&nbsp;&nbsp;&nbsp;&nbsp;&nbsp;Zazvoni telefon. Zvao je Tomojasu.
<BR>&nbsp;&nbsp;&nbsp;&nbsp;&nbsp;"Gospodine? Dozvolite da vam kažem kako sam vam veoma zahvalan. U stvari, razmotrio sam mnogobrojne stvari sa šefom Biroa posle našeg sastanka. (Lažljivac! Jedva da je prošlo pola sata od tada!) Izgleda da će sve krenuti nizbrdo ako ne osvanete s nekim novim planom do sutrašnjeg popodneva."
<BR>&nbsp;&nbsp;&nbsp;&nbsp;&nbsp;"Nizbrdo?"
<BR>&nbsp;&nbsp;&nbsp;&nbsp;&nbsp;"Trebalo bi da do sutra popodne spremimo informaciju za hitan sastanak Kabineta."
<BR>&nbsp;&nbsp;&nbsp;&nbsp;&nbsp;"Da znate da bi trebalo. Kao što sam već rekao..."
<BR>&nbsp;&nbsp;&nbsp;&nbsp;&nbsp;"Pa... gospodine... ne znam da li ste toga svesni ili ne, ali jedan od sektora smatra da treba prekinuti dalji rad na projektu."
<BR>&nbsp;&nbsp;&nbsp;&nbsp;&nbsp;"Zar je dotle došlo? Da li to znači da ću morati da pognem glavu i nastavim da iz nedelje u nedelju izbacujem po jedan bezvredan plan? Ne daj bože! Za to je sada bilo suviše kasno. Treba li možda da izbrišem iz sećanja predviđač, vratim ga u njegovo prvobitno stanje gluposti i predam upravu nekom drugom?"
<BR>&nbsp;&nbsp;&nbsp;&nbsp;&nbsp;Ponovo osmotrih albume na polici, a zatim ustadoh zagledajući mašinu. Prazne strane su vapile da budu ispunjene, a mašina nije znala na koji način da iskoristi svoje kapacitete. Što se tiče Moskve II, ona više nije izazivala probleme predviđanjima o stranim zemljama; a predviđanja o sopstvenoj zemlji i dalje su bila uspešna. Ne znam, da li je predviđanje, u pogledu ograničavanja slobode, stvarno toliko opasno kao što se priča? Ili smo već uhvaćeni u mreže psihološkog rata? Nisam bio načisto s tim.
<BR>&nbsp;&nbsp;&nbsp;&nbsp;&nbsp;Bilo je vruće... preterano vruće. U nemogućnosti da mirno sedim, siđoh u istraživačku laboratoriju. Kada sam ušao, glasovi koji su učestvovali u živoj diskusiji odjednom umukoše. Tanomogijevo lice obli rumenilo; bio je zbunjen. Sudeći prema predašnjem iskustvu, upravo me je optuživao za nešto. "Molim vas... ne ustajte", rekoh sedajući na praznu stolicu. I tada, mada nisam nameravao da im se na taj način obratim, i ja iznenada započeh, pun gorčine: "Prestajemo s radom. Upravo su me nazvali."
<BR>&nbsp;&nbsp;&nbsp;&nbsp;&nbsp;"Kako to mislite? Šta se to, zaboga, dogodilo na današnjem sastanku?"
<BR>&nbsp;&nbsp;&nbsp;&nbsp;&nbsp;"Ništa naročito. Isto kao i uvek. Priče, priče, priče. To je sve."
<BR>&nbsp;&nbsp;&nbsp;&nbsp;&nbsp;"Ne razumem... stvarno. Da li ste napokon priznali da ne verujemo u politička predviđanja?"
<BR>&nbsp;&nbsp;&nbsp;&nbsp;&nbsp;"Nipošto. Ja stvarno verujem u njih."
<BR>&nbsp;&nbsp;&nbsp;&nbsp;&nbsp;"Da li su onda oni izjavili da se ne može verovati mašini?"
<BR>&nbsp;&nbsp;&nbsp;&nbsp;&nbsp;"To sam ja sam rekao. A zatim su oni dodali: Vi ne verujete nečemu što još nije ni upotrebljeno, zar ne?"
<BR>&nbsp;&nbsp;&nbsp;&nbsp;&nbsp;"Pa, do đavola, zašto je onda ne upotrebe?"
<BR>&nbsp;&nbsp;&nbsp;&nbsp;&nbsp;"To bi bio najjednostavniji odgovor. Ali smisliti političko predviđanje može samo onaj kome je politika u krvi."
<BR>&nbsp;&nbsp;&nbsp;&nbsp;&nbsp;Čak je i Tanomogi zaprepašćeno ćutao. Zašto nije govorio? To nije bila moja ideja. Želeo sam da se obrecne na mene. Čudno, ali nerviralo me je njegovo ćutanje.
<BR>&nbsp;&nbsp;&nbsp;&nbsp;&nbsp;"Uopšte govoreći znate, predviđanje budućnosti je verovatno potpuno besmisleno. Kakvu korist imamo od saznanja da ćemo umreti kada za to dođe vreme?"
<BR>&nbsp;&nbsp;&nbsp;&nbsp;&nbsp;"Ali ja bih volela da izbegnem, ako mogu, svaku drugu smrt sem prirodne", uzvrati Vada Katsuko. Ponekad je ova mlada žena bila toliko banalna, a ponekad opet strašno šarmantna. Nedostatak joj je bio tamni mladež iznad usana. Kada je svetlost bila odgovarajuća činilo se kao da joj curi iz nosa.
<BR>&nbsp;&nbsp;&nbsp;&nbsp;&nbsp;"Možete li ipak da budete srećni i pored saznanja da ne možete da izbegnete smrt? Bilo kako bilo, da smo smatrali da će pre ili kasnije prekinuti projekat, zar mislite da bismo utrošili toliko vremena i truda na konstruisanje predviđača?"
<BR>&nbsp;&nbsp;&nbsp;&nbsp;&nbsp;"Ali, gospodine, zar će ga stvarno prekinuti?"
<BR>&nbsp;&nbsp;&nbsp;&nbsp;&nbsp;Ovo je bilo tipično za Tanomogija.
<BR>&nbsp;&nbsp;&nbsp;&nbsp;&nbsp;"To u stvari i nije važno. Nastavićemo da predviđamo i da im rezultate podnosimo pod nos", reče Aiba, igrajući svoju uobičajenu ulogu izmiritelja.
<BR>&nbsp;&nbsp;&nbsp;&nbsp;&nbsp;"Nemoguće!" uzviknu Vada.
<BR>&nbsp;&nbsp;&nbsp;&nbsp;&nbsp;"Pretpostavimo da dođemo do rezultata istovetnih onima koje su objavili Rusi."
<BR>&nbsp;&nbsp;&nbsp;&nbsp;&nbsp;"Zar je to važno?" reče Aiba.
<BR>&nbsp;&nbsp;&nbsp;&nbsp;&nbsp;"U redu, dosta. Ja ne smatram da se među vama nalazi komunista."
<BR>&nbsp;&nbsp;&nbsp;&nbsp;&nbsp;"Gospodine? Šta ste time hteli da kažete?" Stvari su se odjednom zapetljale.
<BR>&nbsp;&nbsp;&nbsp;&nbsp;&nbsp;"Pa, oni tako kažu. Ja lično mnogo ne razmišljam o tome."
<BR>&nbsp;&nbsp;&nbsp;&nbsp;&nbsp;"Ah... to sam i mislio."
<BR>&nbsp;&nbsp;&nbsp;&nbsp;&nbsp;"Oni vam ne bi bili ravni, gospodine."
<BR>&nbsp;&nbsp;&nbsp;&nbsp;&nbsp;Svi se u olakšanju nasmejaše. Prezirao sam sam sebe.
<BR>&nbsp;&nbsp;&nbsp;&nbsp;&nbsp;"Da li je onda ovaj razgovor o prekidanju posla bio šala?"
<BR>&nbsp;&nbsp;&nbsp;&nbsp;&nbsp;Neodređeno se osmehnuvši, ja ustadoh. Kada je Tanomogi zapalio šibicu i prineo mi je shvatih da u ustima držim cigaretu. Govoreći tiho da bi me samo on mogao čuti, rekoh: "Popni se posle na drugi sprat."
<BR>&nbsp;&nbsp;&nbsp;&nbsp;&nbsp;Tanomogi mi iznenađeno uzvrati pogled. Očigledno me je odmah shvatio.
<BR>
<BR>&nbsp;&nbsp;&nbsp;&nbsp;&nbsp;6.
<BR>&nbsp;&nbsp;&nbsp;&nbsp;&nbsp;"Istina je. Iznenada sam, za vreme razgovora sa svima vama, shvatio šta je trebalo da uradimo."
<BR>&nbsp;&nbsp;&nbsp;&nbsp;&nbsp;Buka ventilatora zaista je bila nepodnošljiva.
<BR>&nbsp;&nbsp;&nbsp;&nbsp;&nbsp;"To sam i mislio. Ne znam zbog čega, ali i meni je to palo na pamet, i to upravo tada."
<BR>&nbsp;&nbsp;&nbsp;&nbsp;&nbsp;"Onda ćeš mi pomoći? To znači da ćemo provesti mnogo besanih noći. Ne želim da za sada ostali znaju mnogo o tome."
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;Tanomogi i ja brzo skidosmo albume sa police, počesmo da ih preuređujemo na nov način kako bi ih mašina što lakše razumela. Ona mora da primi u memoriju celokupan njihov sadržaj.
<BR>&nbsp;&nbsp;&nbsp;&nbsp;&nbsp;"Mnogo puta sam površno razmišljao o tim idejama. Mašina je često bila sklona da o njima razgovara."
<BR>&nbsp;&nbsp;&nbsp;&nbsp;&nbsp;"To je samosvest?"
<BR>&nbsp;&nbsp;&nbsp;&nbsp;&nbsp;"Da, pretpostavljam da je to. U svakom slučaju, ako uspe da shvati svoj položaj, sigurno će pronaći način da sama prebrodi ovu krizu."
<BR>&nbsp;&nbsp;&nbsp;&nbsp;&nbsp;"Ali da li je u stanju da sve to uradi na osnovu samo ovih podataka?"
<BR>&nbsp;&nbsp;&nbsp;&nbsp;&nbsp;"Naravno, biće joj potrebna i dodatna objašnjenja. Kasnije ćemo ih snimiti na traku."
<BR>&nbsp;&nbsp;&nbsp;&nbsp;&nbsp;Vada nam je za večeru donela nekoliko sendviča i pivo.
<BR>&nbsp;&nbsp;&nbsp;&nbsp;&nbsp;"Da li vam je još nešto potrebno?" zapitala je.
<BR>&nbsp;&nbsp;&nbsp;&nbsp;&nbsp;"Ne, hvala. Ovo je dovoljno."
<BR>&nbsp;&nbsp;&nbsp;&nbsp;&nbsp;U radu nam je vreme brzo prolazilo. Pre nego što smo postali toga svesni već je bilo devet, a zatim i deset sati. Svakog časa bismo hladili oči ledom iz frižidera.
<BR>&nbsp;&nbsp;&nbsp;&nbsp;&nbsp;"Hoćemo li sada ubaciti u memoriju i predviđanja Moskve II?"
<BR>&nbsp;&nbsp;&nbsp;&nbsp;&nbsp;"Naravno, moraćemo. To je veoma važna prekretnica na prelazu izmedu III i IV albuma."
<BR>&nbsp;&nbsp;&nbsp;&nbsp;&nbsp;"U koji ćemo odeljak umetnuti podatke?"
<BR>&nbsp;&nbsp;&nbsp;&nbsp;&nbsp;"Neka to bude međučitanje, uključujući i sve vesti iz Rusije."
<BR>&nbsp;&nbsp;&nbsp;&nbsp;&nbsp;Rezultati su bili veoma zanimljivi. Prva opšta stavka saopštila nam je da je predviđač iz Sovjetskog Saveza bio prekomerno aktivan - to je bilo jasno od početka. Ali ono što nas je iznenadilo bilo je predviđanje koje se poklopilo sa predviđanjem Moskve II u kome se kaže da će u budućnosti postojati samo jedno - komunističko društvo.
<BR>&nbsp;&nbsp;&nbsp;&nbsp;&nbsp;"Čudno. A šta ta mašina podrazumeva pod komunističkim društvom?"
<BR>&nbsp;&nbsp;&nbsp;&nbsp;&nbsp;"Pa, izgleda da ima neku uopštenu ideju o tome."
<BR>&nbsp;&nbsp;&nbsp;&nbsp;&nbsp;"Pogledaj da li reaguje još koji odeljak."
<BR>&nbsp;&nbsp;&nbsp;&nbsp;&nbsp;Posedujući osnovne ideje, mašina je sada ovako razumela komunizam.
<BR>&nbsp;&nbsp;&nbsp;&nbsp;&nbsp;Politika - predviđanje -
<BR>&nbsp;&nbsp;&nbsp;&nbsp;&nbsp;Komunizam je predviđanje od najveće vrednosti, krajnje političko predviđanje koje se javlja onda kada su poptuno poznata sva predviđanja.
<BR>&nbsp;&nbsp;&nbsp;&nbsp;&nbsp;Prože me neko osećanje napetosti, kao kada zmija grize sopstveni rep, ali sve dok u definiciji nije bio sadržan i vrednosni sud, nije bilo potrebe tražiti grešku u mašini. U svakom slučaju odlučih da nastavim, i dok sam ubacio sve raspoložive podatke, već je prošlo tri. Osećao sam se svežiji nakon što sam pojeo donete sendviče.
<BR>&nbsp;&nbsp;&nbsp;&nbsp;&nbsp;"Pa dobro. Iz kog ugla da mašina počne sastavljanje programa?"
<BR>&nbsp;&nbsp;&nbsp;&nbsp;&nbsp;"Kako to misliš 'iz kog ugla'? Još nismo dotle stigli. Pre nego što to uradimo, želeo bih odgovor na pitanje koji su nam podaci još potrebni da bismo znali kako da se postavimo prema komitetu."
<BR>&nbsp;&nbsp;&nbsp;&nbsp;&nbsp;Bio je to tegoban posao koji je zahtevao mnogo vremena. Trebalo je samo strpljivo gurati napred pod vođstvom osećanja i intuicije, to jest, koristiti se nekom vrstom metoda koji se zasnivao na principu pokušaja i grešaka. Nedugo potom, prozor se obojio plavetnilom. Tada nas savlada umor. Od tog časa sam se smenjivao sa Tanomogijem, ali čim sam mirovao zapadao sam u san. Nakon kratkog vremena, kada sam pogledao uokolo, video sam Tanomogija kako i on već drema.
<BR>&nbsp;&nbsp;&nbsp;&nbsp;&nbsp;U međuvremenu, dobili smo neodređen odgovor. U početku nisam mogao da razumem njegov smisao. Kada sam pokušao da ispitam dva odeljka koji su davali zajedničke odgovore uvideh da sam jedan bio ja, dok se drugi predstavljao kao neki čovek. Sama mašina za predviđanje je, naravno, predstavljala mene. Mašina i neki čovek? Šta bi to moglo da znači? Samo trenutak. Ne proističe li nejasnost odgovora iz činjenice da se jednostavni podaci međusobno potiru? Stoga pokušah da nešto izbacim ostavljajući odgovore onakvim kakvi jesu. Pošto sam to uradio, reakcija se povećala. Nije bilo u pitanju samo izbacivanje; bilo šta da sam izbrisao, reakcija se na isti način povećavala. Ali ja sam bio na gubitku. Šta je to želela da kaže?
<BR>&nbsp;&nbsp;&nbsp;&nbsp;&nbsp;Odjednom, postadoh svestan da je upravo nejasnost možda predstavljala odgovor na moje pitanje. Pitanje koje sam postavio, a da to nisam ni shvatio; cilj programiranja koji sam odredio potpuno nesvesno. Ako je u tome bila stvar, šta sam, za boga miloga, pokušavao da pitam? Pa, to je bilo očigledno: da li je postojala ili nije, bilo kakva mogućnost da se slomi otpor komiteta? Ako jeste, pitanje je bilo kako to ostvariti.
<BR>&nbsp;&nbsp;&nbsp;&nbsp;&nbsp;To je možda bio odgovor na moje pitanje. Ako ga kao takvog prihvatim, sve je bilo razumljivo. Moramo pokušati da dobijemo predviđanje o čoveku - nekom potpuno anonimnom čoveku - sačinjeno od podataka koji su poništili ostale podatke društvene prirode, međusobno se potirući; predviđanje privatne budućnosti.
<BR>&nbsp;&nbsp;&nbsp;&nbsp;&nbsp;Ovo je, verovatno, bilo to. Očigledno sam suviše olako shvatao mašinu. Izgledalo je da predviđač poseduje moći koje prevazilaze moju maštu. Ne predstavlja ništa neočekivano da dete iznenadi roditelja ili da student nadmaši učitelja.
<BR>&nbsp;&nbsp;&nbsp;&nbsp;&nbsp;Brzo sam probudio Tanomogija. U prvi mah bio je sumnjičav, samo delimično ubeđen, ali uskoro se i sam uverio u opravdanost mojih tvrdnji.
<BR>&nbsp;&nbsp;&nbsp;&nbsp;&nbsp;"To se sigurno slaže sa teorijom. Političko predviđanje i privatna, pojedinačna sudbina bile bi korelativne u svakom pogledu. U svakom slučaju, pretpostavljamo da je u tome stvar."
<BR>&nbsp;&nbsp;&nbsp;&nbsp;&nbsp;"Ko bi bio pogodan kao model?"
<BR>&nbsp;&nbsp;&nbsp;&nbsp;&nbsp;"Hajde da pitamo."
<BR>&nbsp;&nbsp;&nbsp;&nbsp;&nbsp;Ali mašina očigledno nije nameravala da ode tako daleko i ukaže nam na model. Verovatno bi svako odgovarao.
<BR>&nbsp;&nbsp;&nbsp;&nbsp;&nbsp;"Ispada da ćemo sami morati da tražimo."
<BR>&nbsp;&nbsp;&nbsp;&nbsp;&nbsp;"Pođimo od prvog predviđanja. Čovek o kome je reč ne sme biti svestan da ga tražimo."
<BR>&nbsp;&nbsp;&nbsp;&nbsp;&nbsp;"Zadivljujuće."
<BR>&nbsp;&nbsp;&nbsp;&nbsp;&nbsp;"Da, jedva čekam da počnemo."
<BR>&nbsp;&nbsp;&nbsp;&nbsp;&nbsp;Ponovo sam se izvukao. U stvari, još nisam shvatao da će rad sa živim ljudskim stvorenjem biti mnogo zanimljiviji od predviđanja brojeva i dijagrama. Pretpostavljam da je bilo sasvim prirodno što u tom trenutku nimalo nismo marili za osobu koju je trebalo konačno da izaberemo i podvrgnemo posmatranju.
<BR>&nbsp;&nbsp;&nbsp;&nbsp;&nbsp;Odspavao sam oko pet sati na sofi.
<BR>&nbsp;&nbsp;&nbsp;&nbsp;&nbsp;Nešto pre dvanaest, uputio sam poziv Tomojasiju tražeći dozvolu da nastavim sa predlozima za program mašine.
<BR>&nbsp;&nbsp;&nbsp;&nbsp;&nbsp;Odgovor sam dobio u tri sata.
<BR>&nbsp;&nbsp;&nbsp;&nbsp;&nbsp;"Uspeh! Donošenje konačne odluke odloženo je do sledećeg sastanka komiteta, ali ovog puta plan se dopao čak i upravniku Biroa... zahvaljujući vama."
<BR>&nbsp;&nbsp;&nbsp;&nbsp;&nbsp;Od kada smo počeli da verujemo u mašinu i od kada nas je ubedila u svoju vrednost, nismo mnogo brinuli da li će ideja biti prihvaćena, ali ipak mi je bilo lakše kada sam čuo Tomojasijev veseli glas.
<BR>
<BR>&nbsp;&nbsp;&nbsp;&nbsp;&nbsp;7.
<BR>&nbsp;&nbsp;&nbsp;&nbsp;&nbsp;U četiri sata krenuli smo u potragu za našim čovekom - premda se mora reći da mi nismo bili ti koji su po svaku cenu želeli muškarca. Dva puta smo ubacivali u mašinu parče hartije na čijoj je jednoj strani pisalo MUŠARAC, a na drugoj, ŽENA; pošto je mašina oba puta izabrala MUŠKARCA, odlučili smo se za osobu muškog pola.
<BR>&nbsp;&nbsp;&nbsp;&nbsp;&nbsp;"Shvatate li da ima strašno mnogo muškaraca. Kojeg da izaberemo?"
<BR>&nbsp;&nbsp;&nbsp;&nbsp;&nbsp;"Osećam se kao vuk u stadu ovaca."
<BR>&nbsp;&nbsp;&nbsp;&nbsp;&nbsp;"Previše nam muškaraca stoji na raspolaganju. Trebalo je da se opredelimo za ženu."
<BR>&nbsp;&nbsp;&nbsp;&nbsp;&nbsp;"Oh, ma ajde. Uskoro će se na slici pojaviti i žena."
<BR>&nbsp;&nbsp;&nbsp;&nbsp;&nbsp;U početku šetnje bili smo dobro raspoloženi. Krenuli smo podvožnjakom, a zatim nadvožnjakom sve do Šinjukuja. Ali polako smo počeli da se zamaramo.
<BR>&nbsp;&nbsp;&nbsp;&nbsp;&nbsp;"Ne vredi. Moramo da utvrdimo uzor prema kome ćemo vršiti izbor."
<BR>&nbsp;&nbsp;&nbsp;&nbsp;&nbsp;"Ali kako? Nekoga za koga mislimo da će doživeti duboku starost?"
<BR>&nbsp;&nbsp;&nbsp;&nbsp;&nbsp;"Možda nekoga ko izgleda pomalo nepredvidiv."
<BR>&nbsp;&nbsp;&nbsp;&nbsp;&nbsp;"To znači da treba izabrati nekoga ko deluje sasvim obično."
<BR>&nbsp;&nbsp;&nbsp;&nbsp;&nbsp;Ali bilo je previše upravo takvih ljudi. To bi bio čist pogodak ili promašaj. Negde oko sedam sati, iscrpljeni od hodanja, uđosmo u mali kafe i smestismo se u uglu do prozora koji je gledao na ulicu. I tu nabasasmo na našeg čoveka.
<BR>&nbsp;&nbsp;&nbsp;&nbsp;&nbsp;Nepokretno je sedeo za susednim stolom; ispred njega se nalazila porcija sladoleda, a oči su mu bile upravljene u neku tačku s one strane vrata na kojima je zlatnim slovima bio ispisan naziv lokala. Sladoled se istopio i ispunio zdelicu gotovo do samog vrha. Pretpostavljao sam da ga on nije ni želeo, ali ga je naručio i jednostavno ostavio da se otopi.
<BR>&nbsp;&nbsp;&nbsp;&nbsp;&nbsp;Kada sam se osvrnuo, primetih da je Tanomogi pomno posmatrao istog čoveka. Nisam znao koliko je vremena trebalo da se sladoled istopi, ali što se nas ticalo, prizor je bio veoma uznemirujući. Čovek sasvim obične spoljašnosti, ali koji kao da je u sebi skrivao neku priču. Ovo je mogao da bude prilično uslovan opis, ali same njegove jedva raspoznatljive crte lica izgledale su nam krajnje pogodne za naš plan.
<BR>&nbsp;&nbsp;&nbsp;&nbsp;&nbsp;Tanomogi me udari po ruci i namignu. Klimnuh u znak saglasnosti. Kelner nam priđe da primi porudžbinu. Tanomogi zatraži voćni sok, ali kada se ja odlučih za kafu i on se predomisli. Čekajući na kafu, sedeli smo bez reči. Bili smo iscrpljeni; no, tišina koja je zavladala nije bila posledica umora, već težine odluke koju nam je valjalo doneti. U svakom slučaju nije bilo važno ko je bio naš čovek, sve dok je on sasvim obična osoba, ali i takva koja poseduje izrazite osobine. Ipak ništa nismo mogli pouzdano da kažemo dok ne ispitamo da li je on ili nije izrazita ličnost. Šetnja nas je izmorila. Nismo mogli da se do u beskonačnost kolebamo. Da ga je jedan od nas predložio, našli bismo se u situaciji da se onaj drugi odmah složi izborom ovog čoveka sa istopljenim sladoledom za našeg zamorčića.
<BR>&nbsp;&nbsp;&nbsp;&nbsp;&nbsp;Uprkos vrućini koja je vladala, nosio je pomalo izlizan, ali dobro skrojen flanelski sako; držanje mu je bilo uspravno i nepomično. Zbog toga su njegovi pokreti, kada bi s vremena na vreme promenio položaj nogu, bili mnogo upadljiviji. Ali uporno je nastavljao da, na jedan razdražujući način, gnječi neupaljenu cigaretu koju je držao među dlanovima položenim na sto.
<BR>&nbsp;&nbsp;&nbsp;&nbsp;&nbsp;Iznenada se začu bučna muzika. Jedna osamnaestogodišnja ili devetnaestogodišnja devojka u crvenim sandalama i crnoj suknji, koja joj je dopirala do kolena, ubacila je novčić od deset jena u džu-boks iza naših leđa. Trgnuvši se, čovek pogleda preko ramena, i tada smo po prvi put bili u stanju da mu jasno vidimo lice. Bilo je napeto i nervozno, sa upalim očima, nataknuto iznad čvora kravate kao da je pričvršćeno zavrtnjima. Pretpostavljao sam da već ima oko pedeset godina, a ipak je izgledao nekako čudno mladalački, možda i zato što je bojio kosu.
<BR>&nbsp;&nbsp;&nbsp;&nbsp;&nbsp;Muzika mi se činila krajnje vulgarna. Ali ona to očito nije bila Tanomogiju, koji je počeo da po taktu dobuje prstima. Zadovoljno srknuvši kafu, on se iznenada pomeri na stolici i obrati mi se.
<BR>&nbsp;&nbsp;&nbsp;&nbsp;&nbsp;"Gospodine. Što više posmatram ovog čoveka, sve mi se više čini da je on pravi. Hajde da njega uzmemo."
<BR>&nbsp;&nbsp;&nbsp;&nbsp;&nbsp;Ja jednostavno nagnuh glavu na jednu stranu. Nisam imao nameru da stvaram teškoće, ali odjednom me je preplavilo neko nesnosno neprijatno osećanje. Dok se predviđanje budućnosti jedne osobe svodilo na razmišljanje o njoj, sve je izgledalo kao divna pustolovina, ali kada se preda mnom našlo biće koje će mi možda poslužiti u eksperimentu, nisam više bio sasvim siguran da li je sve to, u stvari, imalo smisla. Prošle noći sam bio iznuren. Nisam li možda pogrešno pročitao ono što je mašina ispisala? Da nisam arbitrarno preveo ne reči mašine, već svoje sopstveno osećanje nemoći - osećanje koje je proisteklo iz osujećenosti koju sam iskusio kada je komitet odbio da prihvati bilo koji predmet za predviđanje?
<BR>&nbsp;&nbsp;&nbsp;&nbsp;&nbsp;"Šta ste rekli? Ne možete se sada povući." Započe Tanomogi, a zatim mu se oči sumnjičavo zasuziše. "Mašina je izdala naređenje, zar ne? Čak ste se pomučili da dobijete Tomojasijevo odobrenje."
<BR>&nbsp;&nbsp;&nbsp;&nbsp;&nbsp;"Ali još imamo samo neformalo dopuštenje da nastavimo. Pitam se šta će reći komitet?"
<BR>&nbsp;&nbsp;&nbsp;&nbsp;&nbsp;"Ne brinite zbog toga", reče on, napućivši usne. "U svakom slučaju, upravnik Biroa odgovoran je za to. Ne bi trebalo da bude problema."
<BR>&nbsp;&nbsp;&nbsp;&nbsp;&nbsp;"Možemo li biti sigurni u to? Ko zna, možda će se on jednostavno popišmaniti do sledećeg sastanka. Ma koliko da navaljujemo, naš projekat nema nikakve veze sa politikom; a oni nikada neće odrešiti kesu za nešto nepotrebno. Da li ćemo ili ne dobiti sredstva, znaš, zavisi od toga da li će komitet odobriti naš projekat ili ne. Ovde naprosto nije reč o dopadanju ili nedopadanju."
<BR>&nbsp;&nbsp;&nbsp;&nbsp;&nbsp;"Ali mašina nam je zaista rekla da se latimo ovoga."
<BR>&nbsp;&nbsp;&nbsp;&nbsp;&nbsp;"Bili smo bunovni. Možda smo pogrešno pročitali."
<BR>&nbsp;&nbsp;&nbsp;&nbsp;&nbsp;"Ne mislim tako", reče Tanomogi, preturivši pri tom čašu sa vodom u svojoj rasejanosti. Izvadi zatim maramicu i iscedi pantalone na kolenima. "Izvinite. Ali ja verujem u mašinu. Svi smo mi, uključujući tu i komitet, bili pod uticajem Moskve lI. Pokušali smo da izvršimo predviđački program koji bi se zasnivao samo na podacima o društvu. Ali ako koristimo samo ovakav objektivan materijal, razumljivo je da se kao najviša vrednost predviđanja pojavljuje komunizam, upravo kao što je i mašina rekla. Drugim rečima, predviđač se može iskazati samo ako ga koristimo u praktične svrhe. U tom smislu, veoma je zanimljiv sud mašine da je komunizam najviša vrednost predviđanja. Ali za čoveka najvažniji je sam čovek, a ne društvo. Što se njega tiče, rđavo društveno uređenje je nepodnošljivo, bez obzira na racionalnost njegove organizovanosti."
<BR>&nbsp;&nbsp;&nbsp;&nbsp;&nbsp;"Pa šta s tim?"
<BR>&nbsp;&nbsp;&nbsp;&nbsp;&nbsp;"Smatram ideju da mašina predvidi privatnu budućnost date osobe zaista prihvatljivom. Ako je dobro izvedemo, možda ćemo i sami biti iznenađeni suprotnim zaključkom od onog do koga je došla Moskva II."
<BR>&nbsp;&nbsp;&nbsp;&nbsp;&nbsp;"Ali mašina to nije stvarno rekla."
<BR>&nbsp;&nbsp;&nbsp;&nbsp;&nbsp;"Naravno da nije! Čak i ne verujem mnogo u to. Samo kažem da mi se čini da ću moći da obrlatim komitet ako im saopštim kako verujem. A zatim bi trebalo da usledi određen broj neposrednih i konkretnih pogodnosti. To jest, ako mašina bude imala uspeha i ako se dočepamo formule za predviđanje čovekove budućnosti. Na primer, šta bi se desilo ako bismo mogli da donosimo savršene presude predviđajući i prošlost zločinca? Mogli bismo da sasečemo zlo u korenu. Mogli bismo da budemo bračni savetodavci, da odlučujemo prilikom zapošljavanja, dajemo dijagnoze bolesti, i bavimo se mnogim drugim problemima vezanim za život; ako bude potrebno mogli bismo da predviđamo i smrtni čas."
<BR>&nbsp;&nbsp;&nbsp;&nbsp;&nbsp;"Od kakve bi to bilo koristi?"
<BR>&nbsp;&nbsp;&nbsp;&nbsp;&nbsp;"Mogu da zamislim oduševljenje osiguravajućih društava", Tanomogi se trijumfalno nasmeja, a zatim zajedljivo reče: "Ako razmišljamo na ovaj način, mašina poseduje neslućene mogućnosti, zar ne? U svakom slučaju smatram da taj plan puno obećava."
<BR>&nbsp;&nbsp;&nbsp;&nbsp;&nbsp;"Možda si u pravu. Ni ja ne sumnjam u sud same mašine."
<BR>&nbsp;&nbsp;&nbsp;&nbsp;&nbsp;"Zašto ste onda rekli da smo se prevarili prilikom čitanja?"
<BR>&nbsp;&nbsp;&nbsp;&nbsp;&nbsp;"Samo tako. Znaš... Bez obzira na tvoje reči, pitam se kako bi se osećao kao zamorče?"
<BR>&nbsp;&nbsp;&nbsp;&nbsp;&nbsp;"Ja to ne bih mogao da hudem. Znam sve o mašini: ne bih odgvarao uslovima."
<BR>&nbsp;&nbsp;&nbsp;&nbsp;&nbsp;"Pretpostavimo da ne znaš. Govorim samo hipotetički."
<BR>&nbsp;&nbsp;&nbsp;&nbsp;&nbsp;"U tom slučaju, ne vidim nikakvu razliku. To mi ništa ne bi smetalo."
<BR>&nbsp;&nbsp;&nbsp;&nbsp;&nbsp;"Stvarno?"
<BR>&nbsp;&nbsp;&nbsp;&nbsp;&nbsp;"Naravno. Gospodine, vi ste pod velikim nervnim pritiskom."
<BR>&nbsp;&nbsp;&nbsp;&nbsp;&nbsp;Zaista. Možda sam i bio. Mašina je samo mene isključila. Kako sam mogao da dozvolim da me mašina isključi i da me Tanomogi nadmaši?
<BR>
<BR>&nbsp;&nbsp;&nbsp;&nbsp;&nbsp;8.
<BR>&nbsp;&nbsp;&nbsp;&nbsp;&nbsp;Dvadesetak minuta pošto smo popili kafu, čovek konačno ustade. Bilo je očigledno da osoba koju je čekao na kraju ipak nije došla. Izišli smo iz kafea neposredno posle njega. Grad je postepeno tonuo u mrak. Nemirna, isprekidana gomila, koja je vredno upijala čestice veštačke svetlosti, oblikovala je zid, očito se boreći da uspori dolazak noći.
<BR>&nbsp;&nbsp;&nbsp;&nbsp;&nbsp;Čovek nezainteresovano napusti kafe i uputi se pravilnim korakom niz prolaz u pravcu glavne ulice. Korak mu je bio čvrst. Sa druge strane puta, pored sićušnih i gusto zbijenih saki barova, spodobe neodređenog pola, obučene od glave do pete u neobične ženske haljine koje nose travestiti pozivale su mušterije promuklim glasom kod svakog drugog ili trećeg lokala. Čovekov poslovni korak postajao je sve samouvereniji, mada takvo njegovo držanje uopšte nije priličilo ovakvom jednom mestu.
<BR>&nbsp;&nbsp;&nbsp;&nbsp;&nbsp;Kada je stigao u glavnu ulicu, odjednom se okrete i pogleda iza sebe. Zbunjeno zastadoh; Tanomogi me povuče i prošapta: "Ne zaustavljajte se. Primetiće nas."
<BR>&nbsp;&nbsp;&nbsp;&nbsp;&nbsp;Pratili su nas glasovi devojaka koje su nas pozivale da uđemo u barove. Morali smo da se uputimo pravo prema čoveku, koji je stajao i gledao u našem smeru. Ali on nije obraćao pažnju na nas očigledno zadubljen u sopstvene misli. Pošto je bacio pogled na sat, on krenu u smeru iz koga je upravo došao. Shvativši da se vraća, glasovi stadoše ponovo da ga pozivaju. Osetih kako su mi se obrazi ukočili poput daske.
<BR>&nbsp;&nbsp;&nbsp;&nbsp;&nbsp;On se vrati do kafea i pogleda unutra. Onaj koga je očekivao još nije bio došao. Ponovo se uputio niz prolaz prema glavnoj ulici. Ovog puta ga je pratilo manje glasova. Nakon mog prolaska neko pljunu. Shvatili su da ga uhodimo. Pretpostavljam da svi shvataju kako je uhođenje neke osobe prljava rabota.
<BR>&nbsp;&nbsp;&nbsp;&nbsp;&nbsp;"Hoće li ovaj momak konačno da stigne do nekog kaveza... a da to sam ne shvati?"
<BR>&nbsp;&nbsp;&nbsp;&nbsp;&nbsp;"Ali svi smo zatvoreni u kavezima."
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Pa, zar nismo?"
<BR>&nbsp;&nbsp;&nbsp;&nbsp;&nbsp;Čovek se odjednom uputi niz glavnu ulicu u pravcu juga. Tamo se nalazilo gradilište oivičeno daščanom ogradom. Ulica iznenada utonu u mrak. Posle otprilike dva bloka on pređe na drugu stranu i uputi se ponovo nazad istim putem; prošavši pored ulaza u prolaz iz koga je upravo došao, on zavi nadesno i izbi na ulicu bleštavu od zbijenih nizova svetiljki. Na njenom kraju nalazio se niz bioskopa. Kada je stigao do njih, on ponovo promeni smer, i vrati se natrag.
<BR>&nbsp;&nbsp;&nbsp;&nbsp;&nbsp;"Pazi molim te. Izgleda kao da ni sam ne zna kuda će."
<BR>&nbsp;&nbsp;&nbsp;&nbsp;&nbsp;"Ljut je pošto se osoba koju je očekivao nije pojavila."
<BR>&nbsp;&nbsp;&nbsp;&nbsp;&nbsp;"Ali zar i u tom slučaju ne hoda sasvim besciljno. Pitam se od čega živi?"
<BR>&nbsp;&nbsp;&nbsp;&nbsp;&nbsp;"Hm." Stvarno i sam sam upravo o tome razmišljao.
<BR>&nbsp;&nbsp;&nbsp;&nbsp;&nbsp;Navikao je da ga ljudi posmatraju. Možda je dugo godina radio na jednom mestu gde je morao da pazi na svoje držanje pred drugim ljudima, gde se velika pažnja pridavala samo pojavi. "I ja se pitam. Da li smo pozvani za ono što činimo?"
<BR>&nbsp;&nbsp;&nbsp;&nbsp;&nbsp;"Pozvani?"
<BR>&nbsp;&nbsp;&nbsp;&nbsp;&nbsp;Okrenuh se, misleći da se Tanomogi nasmejao, ali on to jasno nije učinio
<BR>&nbsp;&nbsp;&nbsp;&nbsp;&nbsp;"Da. Pozvani. Čak ni lekaru nije dozvoljeno da vrši sve eksperimente na ljudskim bićima. Ako ne budemo pažljivi, znaš, naš plan će se svesti na vivisekciju."
<BR>&nbsp;&nbsp;&nbsp;&nbsp;&nbsp;"Oh, preterujete, gospodine. Ako posao budemo držali u tajnosti sve će biti u redu. Ne nameravamo nikome da naudimo."
<BR>&nbsp;&nbsp;&nbsp;&nbsp;&nbsp;"Pa... da sam ja na mestu tog čoveka, mislim da bih bio veoma ljut."
<BR>&nbsp;&nbsp;&nbsp;&nbsp;&nbsp;Tanomogi zaćuta. Ali izgleda da ga to nije nimalo uznemirilo. Radio je sa mnom pet godina i čitao me je kao otvoremu knjigu. Nikada ne bih prekinuo ovu poteru. Šta god da se desi nisam nameravao da je opravdavam. Ako bi mašina naredila ubistvo, ja bih ga bez sumnje izvršio, mada nevoljno. Ovaj običan sredovečan čovek koji je sada išao ispred nas, a sa nečim pomalo tajanstvenim u sebi, biće razodenut do gole kože, i mi ćemo saznati i njegovu prošlosti i njegovu budućnost. Kada na to pomislih prože me bol kao da ću ja biti ogoljen. Ali mnogo bih više bio zaplašen da sam pri ovakvom stanju stvari okremuo leđa mašini za predviđanje.
<BR>
<BR>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Celu noć smo posvetili ovom čoveku. Neprestano je išao napred-nazad ne napuštajući jednu usku oblast, kao da se kretao hodnicima nekog preduzeća, noseći papire. Za sve to vreme jednom se zaustavio da telefonira, a dva puta je zastao kod flipera: prvi put se zadržao petnaest, a drugi put dvadeset minuta: inače je jednostavno besciljno hodao bez zaustavljanja. Pretpostavljali smo da je neka žena prekršila svoje obećanje i nije došla na sastanak. Kada se zađe u njegove godine - a ja sam im se upravo približavao - ne očekuju se više slučajni susreti. Ništa nas više nije iznenađivalo. Nije bilo nikakve potrebe davati sebi oduška tumaranjem ulicama zbog izneverene nade. Samo je žena mogla negde da prekine jednačinu. Njegova zbunjenost je bila smešna i obična, slična životinjskoj.
<BR>&nbsp;&nbsp;&nbsp;&nbsp;&nbsp;Pokazalo se da smo imali pravo. To i nije čudno. Oko jedanaest sati kratko je telefonirao sa javnog telefona koji se nalazio na tezgi u jednoj radnji. (Tanomogi mu se smelo prikrao, uspeo je da vidi broj i pribeleži ga u svoj blok.) Zatim je ušao u tramvaj i sišao na petoj stanici. Njegovo odredište bila je mala stambena zgrada iza jedne trgovačke ulice; da bi stigao do nje morao je da prođe prolazom dugačkim oko pola bloka.
<BR>&nbsp;&nbsp;&nbsp;&nbsp;&nbsp;Neko vreme je stajao pred kapijom zgrade, osvrćući se levo i desno, zastavši kako bi se uverio da li je sve bilo u redu. U međuvremenu, kupili smo cigarete u prodavnici na uglu. (Zahvaljujući njemu bio sam prinuđen da kupim već više od dest pakli.) Uskoro je ušao i Tanomogi smesta krete za njim. Ako sve prođe bez teškoća i on dospe do sobe, pogledaće ime na vratima. Ako ga, pak, zaustavi vratar, dogovorili smo se da ga podmiti i tako dobije potrebno obaveštenje. Za to vreme ja sam motrio na celu kuću sa ugla kapije. Na prvom spratu nalazile su se tri prostorije; na svima su zavese bile navučene i gorela je svetlost. Na drugom spratu, videle su se četiri sobe uključujući i prostor iznad ulaza. U svim ostalim svetla su bila pogašena.
<BR>&nbsp;&nbsp;&nbsp;&nbsp;&nbsp;Nakon kratkog vremena, na najudaljenijem prozoru se za trenutak pojavi svetlost i pri njoj se zaleluja senka neke osobe. A onda se prozor iznenada ponovo zamrači. Tanomogi istrča u čarapama, držeći cipele u rukama.
<BR>&nbsp;&nbsp;&nbsp;&nbsp;&nbsp;"Video sam! Tablicu na vratima. U stvari, na njoj je žensko ime. Kondo Čikako. 'Čikako' je napisano u kurzivu", dahćući je ispričao dok je oblačio cipele skrivajući se u senci kapije. "Bilo je uzbudljivo, zaista... raditi nešto ovako. Bilo mi je to prvi put."
<BR>&nbsp;&nbsp;&nbsp;&nbsp;&nbsp;"Samo trenutak, nisu li se svetla upalila?"
<BR>&nbsp;&nbsp;&nbsp;&nbsp;&nbsp;"Da. I čuo sam tup udarac nečeg što je palo."
<BR>&nbsp;&nbsp;&nbsp;&nbsp;&nbsp;"U najudaljenijoj sobi, zar ne?"
<BR>&nbsp;&nbsp;&nbsp;&nbsp;&nbsp;"Da li ste primetili?"
<BR>&nbsp;&nbsp;&nbsp;&nbsp;&nbsp;"Vrlo čudno. Svetlost se upalila, a odmah potom ugasila."
<BR>&nbsp;&nbsp;&nbsp;&nbsp;&nbsp;"Hej. Kladim se da je u pitanju ljubavni sastanak."
<BR>&nbsp;&nbsp;&nbsp;&nbsp;&nbsp;"Tim bolje. Nadam se da nije primetio da smo ga pratili."
<BR>&nbsp;&nbsp;&nbsp;&nbsp;&nbsp;"Naravno da nije. Da jeste, pokušao bi da nam umakne pre nego je došao ovamo, zar ne?"
<BR>&nbsp;&nbsp;&nbsp;&nbsp;&nbsp;Zbog nečega sam počeo da se osećam neprijatno. Naša prvobitna namera bila je, naravno, da dođemo do imena i adrese tog čoveka, ali nismo doveka mogli da ostanemo ovde na straži; možda je nameravao da tu provede celo veče. Nijedan od nas nije ni oka sklopio još od noćas. Kako još nismo odlučili da ovog momka uzmemo za zamorče, mogli bismo jednostavno da ga ostavimo u rezervi i iskoristimo ženu - koja je zapravo bila nuz-proizvod kao glavni subjekat, u zavisnosti od razvitka događaja. I Tanomogi se složio da u ovom času odustanemo.
<BR>&nbsp;&nbsp;&nbsp;&nbsp;&nbsp;"Ali kao što ste rekli, gospodine, ona je već dovoljno upletena, zar ne?"
<BR>&nbsp;&nbsp;&nbsp;&nbsp;&nbsp;"U svakom slučaju... muškarac... devojka... na isto mu se hvata."
<BR>&nbsp;&nbsp;&nbsp;&nbsp;&nbsp;Odlučili smo da se za sada povučemo. Iziđosmo na ulicu gde se rastadoh sa Tanomogijem i odoh kući, držeći se za glavu koja me je bolela od umora. Dok sam mehanički slušao ženu koja mi je pričala kako su se deca posvađala u školi, stalno sam iznova primoravao sebe da ostanem budan. Ali konačno, ipak skliznuh u omeđenu rupu sna, jedva toliko veliku da me primi.
<BR>
<BR>&nbsp;&nbsp;&nbsp;&nbsp;&nbsp;10.
<BR>&nbsp;&nbsp;&nbsp;&nbsp;&nbsp;Narednog jutra sam se uspavao kao što sam i predvideo. Prošlo je već deset kada sam stigao u Institut. U početku sam - ni sam ne umem da objasnim zašto - mislio da bi trebalo da obavestimo članove Instituta nakon što uspemo da kroz komitet proguramo Tanomogiev i moj plan i od njega dobijamo formalno odobrenje. Čak smo i pustolovinu od prošle noći izveli na svoju ruku i nikome ništa o tome nismo rekli. Čovek koga smo pratili bio je niko, i u tome je bila prednost, jer mnogostrana istraživanja koja smo dosad sproveli verovatno nam neće biti potrebna. Ali iz vlastitog iskustva shvatili smo da nije bilo lako razbiti ljusku koja obavija nečiji privatni život. Kada bismo tome posvetili malo više vremena, možda i ne bi bilo teško napraviti okvirni plan, ali na nesreću preostalo nam je još samo pet dana do sledećeg sastanka komiteta. Ako plan do tada ne bude gotov, situacija će se pogoršati i gotovo sigurno će nam narediti da prekinemo, bar privremeno.
<BR>&nbsp;&nbsp;&nbsp;&nbsp;&nbsp;Ali na putu do Instituta, promenio sam mišljenje i odlučio da saradujem, to jest da ceo plan otkrijem članovima Instituta. Kada bih im izložio okolnosti oni bi sigurno čuvali tajnu. A ja bih nastavio mehanički i podelio bih posao na ispitivanje identiteta žene i istraživanje muškarčeve prošlosti; za svaki bih naimenovao po jednu grupu i detaljno bih odredio njihove zadatke i odgovornosti. Tokom dva dana sakupio bih što je moguće više podataka, a zatim bih na osnovu njih koordinirao planove za budućnost, mogućnosti i perspektive. Prva stavka bila je dobijanje saglasnosti od komiteta.
<BR>&nbsp;&nbsp;&nbsp;&nbsp;&nbsp;Pre nego što sam otišao u kancelariju, zavirih u istraživačku sobu tražeći Tanomogija. Rekoše mi da me već neko vreme čeka u sobi sa kompjuterima na drugom spratu. Ostavih poruku da svi treba gore da se okupe, pošto imam nešto da im kažem i smesta se uputih do Tanomogija.
<BR>&nbsp;&nbsp;&nbsp;&nbsp;&nbsp;Tanomogi me oštro pogleda, ne pozdravivši me, sa laktovima oslonjenim o klupu pored kontrolne table. Bilo je to neobično držanje s njegove strane.
<BR>&nbsp;&nbsp;&nbsp;&nbsp;&nbsp;"Šta ćemo sada, gospodine?" reče on, ne pomerivši se s mesta.
<BR>&nbsp;&nbsp;&nbsp;&nbsp;&nbsp;"Šta time hoćeš da kažeš?"
<BR>&nbsp;&nbsp;&nbsp;&nbsp;&nbsp;"Dogodilo se nepredviđeno, zar ne?" On otvori novine koje su mu bile položene na krilu, pokazujući prstom na njih kao da me izaziva.
<BR>&nbsp;&nbsp;&nbsp;&nbsp;&nbsp;"O čemu to, za boga miloga, govoriš?"
<BR>&nbsp;&nbsp;&nbsp;&nbsp;&nbsp;Tanomogi isturi bradu kao u zaprepašćenju, od čega mu se izdužio vrat.
<BR>&nbsp;&nbsp;&nbsp;&nbsp;&nbsp;"Gospodine, zar još niste čitali novine?"
<BR>&nbsp;&nbsp;&nbsp;&nbsp;&nbsp;Upravo u tom trenutku ljudi iz istraživačke sobe popeše se stepenicama lupkajući drvenim sandalama. Gledajući me podozrivo uglovima svojih očiju, Tanomogi ustade. "Šta to..."
<BR>&nbsp;&nbsp;&nbsp;&nbsp;&nbsp;"Pozvao sam ih. Hteo sam da im raspodelim dužnosti."
<BR>&nbsp;&nbsp;&nbsp;&nbsp;&nbsp;"Zaboravite na to. Pogledajte ovo", odbrusi on, pružajući mi novine. Žustro otvorivši vrata, on se razdra na istraživače kojl su upravo stigli: "Kasnije! Dođite kasnije. Pozvaćemo vas kada završimo."
<BR>&nbsp;&nbsp;&nbsp;&nbsp;&nbsp;Do mene je doprla neka duhovita opaska Vade Katsuko izrečena piskutavim i srditim glasom, ali nisam tačno razabrao njen smisao. To me je najmanje zabrinulo. U novinama je crvenom olovkom bio zaokružen jedan članak u uglu. Dok sam buljio u njega odjednom me proželo osećanje da je vazduh oko mene postao nalik na lepljivi džem.
<BR>
<BR>&nbsp;&nbsp;&nbsp;&nbsp;&nbsp;ŠEFA RAČUNOVODSTVA ZADAVILA LJUBAVNICA
<BR>
<BR>&nbsp;&nbsp;&nbsp;&nbsp;&nbsp;Oko ponoći, 29. ovog meseca. gospodina Tušidu Susumea (56) šefa računovodstva u Kompaniji Jošiba iz Šinjuku kvarta, Tokijo, koji je bio u poseti u stambenoj zgradi Midori, smeštenoj u 6. Ulici istog kvarta, premlatila je i zadavila njegova ljubavnica Kondo Čikako (26), stanar pomenute zgrade. Devojka se prijavila najbližoj policijskoj stanici. Izjavila je da je zločin počinila u samoodbrani pošto se gospodin Tušida razbesneo zbog njenog kasnog dolaska kući. Kolege gospodina Tušide kažu da je on bio ozbiljan čovak koji je na svom radnom mestu proveo trideset godina. Svi se slažu da je događaj odjeknuo kao grom iz vedra neba.
<BR>
<BR>&nbsp;&nbsp;&nbsp;&nbsp;&nbsp;Tanomogi je strpljivo čekao dok sam ja polako isčitavao članak pet do šest puta.
<BR>&nbsp;&nbsp;&nbsp;&nbsp;&nbsp;"O tome sam vam govorio, gospodine."
<BR>&nbsp;&nbsp;&nbsp;&nbsp;&nbsp;"Hm. Šta piše u drugim novinama?" Kapljica znoja skliznu mi sa čela i pade na članak.
<BR>&nbsp;&nbsp;&nbsp;&nbsp;&nbsp;"Kupio sam nekih pet novina, ali ovaj članak je izgleda najdetaljniji."
<BR>&nbsp;&nbsp;&nbsp;&nbsp;&nbsp;"Šteta. Samo mesec dana ranije mogli smo da predvidimo ovo. On je sada mrtav i mi tu ništa ne možemo."
<BR>&nbsp;&nbsp;&nbsp;&nbsp;&nbsp;"Kako bi bilo lepo da su stvari tako jednostavne. Ali, na žalost, nisu."
<BR>&nbsp;&nbsp;&nbsp;&nbsp;&nbsp;"Kako to misliš? Ne može se predviđati budućnost mrtvog čoveka, zar ne? Nemamo vremena da se igramo detektiva."
<BR>&nbsp;&nbsp;&nbsp;&nbsp;&nbsp;"Zabrinut sam."
<BR>&nbsp;&nbsp;&nbsp;&nbsp;&nbsp;"Zbog čega? Na svaki način, slučaj poput ovoga suviše je poseban i nepodesan kao materijal za isprobavanje mašine."
<BR>&nbsp;&nbsp;&nbsp;&nbsp;&nbsp;"Ne zavaravajte se. Trebalo bi da vam je sasvim jasno, gospodine, o čemu govorim. Nekoliko ljudi nas je videlo kako uhodimo tog momka, Tušidu. Naročito nas je dobro osmotrio stari prodavac duvana na uglu, kod koga smo poslednji put kupili cigarete."
<BR>&nbsp;&nbsp;&nbsp;&nbsp;&nbsp;"Oh, zaista mislim da o tome ne treba brinuti, pošto je ubica već i onako priznao."
<BR>&nbsp;&nbsp;&nbsp;&nbsp;&nbsp;"Da li je?" Tanomogi se nervozno obliznu i poče brzo da govori kao da je zbog nečeg bio nestrpljiv. "Ja ne mislim tako. Ovaj članak sadrži dvosmisleno obaveštenje. Na primer, zar vam ne izgleda preterano zadaviti već na smrt prebijenog čoveka? I to samo zato što je devojku pozvao na red zbog kasnog vraćanja kući."
<BR>&nbsp;&nbsp;&nbsp;&nbsp;&nbsp;"Pretpostavljam da se razbesneo kada ga je udarila, što je bio razlog da ga ona zatim ubije."
<BR>&nbsp;&nbsp;&nbsp;&nbsp;&nbsp;"Nemoguće. Kako može mlada devojka da zadavi razjarenog čoveka? Ali pretpostavimo da je ipak tako. Ne smete nešto da izgubite iz vida, gospodine. Čim je ušao u sobu, svetla su se za trenutak upalila i čuo se zvuk nečega što je palo; zatim je odmah opet zavladao mrak. Rekli ste, gospodine, da ste toga časa ugledali nečiju senku na prozoru. U stvari, i ja sam video nečiju senku kako se kreće naspram zastakljenog dela vrata. Kada o tome razmislim, nalazim da je protivrečno jedno s drugim. Kako je moguće da se pri jednom izvoru svetlosti senka pojavi u isto vreme na vratima i na prozoru koji se nalaze u različitim smerovima. To znači, da su bile prisutne dve osobe."
<BR>&nbsp;&nbsp;&nbsp;&nbsp;&nbsp;"Pa, muškarac i devojka, pretpostavljam."
<BR>&nbsp;&nbsp;&nbsp;&nbsp;&nbsp;"Ali u članku piše da se devojka vratila kući posle muškarca."
<BR>&nbsp;&nbsp;&nbsp;&nbsp;&nbsp;"Ne mora da bude. Prilično je neodređeno. Prema načinu na koji je napisano, može se shvatiti i ovako i onako."
<BR>&nbsp;&nbsp;&nbsp;&nbsp;&nbsp;"Ali ja sam svojim očima video čoveka kako ključem otvara vrata. Osim toga sa telefonistom sam proverio broj koji je on sinoć poslednji nazvao i utvrdio da odgovara broju telefona u tom stanu. Pokušao je da utvrdi da li je devojka stigla kući ili ne. Sudeći prema njegovom kasnijem ponašanju, malo je verovatno da nije."
<BR>&nbsp;&nbsp;&nbsp;&nbsp;&nbsp;"Pretpostavimo da se vratila nešto posle telefonskog poziva?"
<BR>&nbsp;&nbsp;&nbsp;&nbsp;&nbsp;"Zašto je onda soba bila u mraku? Šta je to palo i proizvelo tup zvuk? Šta je značilo trenutno paljenje i gašenje svetla?"
<BR>&nbsp;&nbsp;&nbsp;&nbsp;&nbsp;"Šta pokušavaš da kažeš? Ne shvatam. U svakom slučaju, ona se prijavila."
<BR>&nbsp;&nbsp;&nbsp;&nbsp;&nbsp;"Ne nije. Čak ni policajci nisu tako tupavi da bi to verovali. Možda su se ljudi iz stana ispod prisetili vremena kada su čuli da je nešto palo. Možda će neko od preko puta izjaviti da su svetla sve vreme bila ugašena. Ali će možda po otiscima davljenja na vratu otkriti da to uopšte nije učinila žena. I odjednom će početi da sumnjaju i da istragu privode kraju. Tragovi čarapa koji su ostali na podu hodnika... otisci prstiju na zidu pored vrata... i na kraju tajanstvene uhode."
<BR>&nbsp;&nbsp;&nbsp;&nbsp;&nbsp;"Zar si ostavio otiske prstiju na nekom takvom mestu?"
<BR>&nbsp;&nbsp;&nbsp;&nbsp;&nbsp;"Možda. Nisam ni sanjao da će se stvari ovako izokrenuti."
<BR>&nbsp;&nbsp;&nbsp;&nbsp;&nbsp;"Pa i da jesu, ako policija samo bude tamo zavirila, odmah će naći dokaze. Smešno! Očigledno je da ti nisi imao motiva. Mogu da sumnjaju, ali za to nemaju ni trunke dokaza."
<BR>&nbsp;&nbsp;&nbsp;&nbsp;&nbsp;"Pretpostavljam da je tako. Ali sigurno će sumnjati. Sve dok ne uspemo da ih ubedimo u suštinu našeg poduhvata."
<BR>&nbsp;&nbsp;&nbsp;&nbsp;&nbsp;"To ti nije nimalo pametno!"
<BR>&nbsp;&nbsp;&nbsp;&nbsp;&nbsp;"Da, nimalo. Novine će naduvati projekat u nevreme. Ubistvo će pasti u senku, a počeće da pišu o našem radu. Košmar mašinske ere koja gazi čovekovo dostojanstvo."
<BR>&nbsp;&nbsp;&nbsp;&nbsp;&nbsp;Tanomogi zaćuta kao da mu je nešto upravo palo na pamet. Možda se uplašio da bi mogao dvostruko da me uvredi. I ovo je bilo dovoljno. U tom trenutku nisam imao vremena za introspekciju.
<BR>&nbsp;&nbsp;&nbsp;&nbsp;&nbsp;"Potpuno si u pravu. Projekat kao što je ovaj mogu lako proglasiti za opasan. Na i najmanji znak opasnosti komitet, koji je i inače plašljiv, biće srećan da podbrusi pete. Ali zaista si tačno sagledao stvari. Mogao bi da postaneš detektiv ili čak advokat."
<BR>&nbsp;&nbsp;&nbsp;&nbsp;&nbsp;"U početku nisam uopšte tako dosledno razmišljao. Dok sam stajao pred vratima naprosto me je prožimalo veoma jako i zloslutno osećanje. Zatim, dok sam čitao članak, intuitivno sam osetio da devojka nije ubica. Ako nije ona, onda smo mi prvi koje će da osumnjiče. Ukoliko nameravamo da nastavimo naš poduhvat, ne smemo se sada povući."
<BR>&nbsp;&nbsp;&nbsp;&nbsp;&nbsp;"Što znači?"
<BR>&nbsp;&nbsp;&nbsp;&nbsp;&nbsp;"Što znači da nam ne preostaje ništa drugo nego da sve uzmemo u svoje ruke i nastavimo."
<BR>&nbsp;&nbsp;&nbsp;&nbsp;&nbsp;"Nastavimo? Hm... pitam se."
<BR>&nbsp;&nbsp;&nbsp;&nbsp;&nbsp;"Pre nego što počnu da nas opsedaju razni ljudi, morali bismo da se nagodimo sa policijom."
<BR>&nbsp;&nbsp;&nbsp;&nbsp;&nbsp;"Mislim da bismo to mogli da postignemo preko Tomojasija. Bilo bi pogrešno pokušati, a onda se povući. Pored utvrđivanja plana akcije, moramo biti odlučni i reći samo ono što je zaista neophodno."
<BR>&nbsp;&nbsp;&nbsp;&nbsp;&nbsp;"Hvala bogu, objašnjenja nam ne nedostaju. Podsećam vas da je Tušidino telo još sveže. Nije dugo mrtav."
<BR>&nbsp;&nbsp;&nbsp;&nbsp;&nbsp;"Tušidino telo?"
<BR>&nbsp;&nbsp;&nbsp;&nbsp;&nbsp;"Opipljiv materijal za donošenje budućih zaključaka. Ako je metod očuvanja dobar smatra se da telo fizički može ostati živo oko tri dana. Čak i nakon prestanka rada nervnog sistema."
<BR>&nbsp;&nbsp;&nbsp;&nbsp;&nbsp;Iznenada mi je svanulo, prozori se otvoriše u mom umu i ćelije počeše da se pokreću. Tanomogi me je još jednom nadmašio. Ali nisam se ljutio. Napokon, on je bio moj naslednik.
<BR>&nbsp;&nbsp;&nbsp;&nbsp;&nbsp;"Zar to nije divan plan? To nije samo fantazija; vredi pokušati. To je odlična ideja - početi od mrtvog tela."
<BR>&nbsp;&nbsp;&nbsp;&nbsp;&nbsp;"Počećemo sa matematičkim induktivnim metodom."
<BR>&nbsp;&nbsp;&nbsp;&nbsp;&nbsp;"Zatim na red dolazi devojka. Možda smo slučajno otkrili ovu stvar, ali zaista je izvanredna."
<BR>&nbsp;&nbsp;&nbsp;&nbsp;&nbsp;"Ako budemo imali uspeha, da li će pravi ubica biti sledeći?"
<BR>&nbsp;&nbsp;&nbsp;&nbsp;&nbsp;"Oh, ne. Tada dolazi praktična primena. To će biti dobar mamac za komitet."
<BR>
<BR>&nbsp;&nbsp;&nbsp;&nbsp;&nbsp;11.
<BR>&nbsp;&nbsp;&nbsp;&nbsp;&nbsp;Sada kada je plan utvrđen, nisam više mogao da se kolebam. Imali smo još vremena pre nego se ruka zakona spusti na nas, ali morali smo nešto da smislimo dok telo ubijenog ne vrate ucveljenoj porodici. Bilo je nemoguće, naravno, ne upoznati sa celom stvari naše kolege sa donjeg sprata. Tanomogi reče da će se osećati sigurnim ako se on pobrine za to. Podelili smo ih, prema njihovim izrazitim sposobnostima u tri radne grupe; jednu za rad na telu, jednu koja će prikupiti podatke o devojci i jednu koja će otkriti pravog ubicu. Tanomogi je odlučio da sam rukovodi celokupnom istragom, u kojoj će telo predstavljati središnju tačku. Dok se ja budem nagađao sa Tomojasijem u Birou za statistiku, Tanomogi će završiti podelu na grupe i sve ih obavestiti o toku akcije, moleći ih da budu stalno prisutni kako bi mogli u svakom trenutku da započnu s poslom. Proverio sam da li je Tomojasu u svojoj sobi i smesta otišao do njega. Obično nije predstavljalo problem doći do njega.
<BR>&nbsp;&nbsp;&nbsp;&nbsp;&nbsp;Tomojasu je bio veoma Ijubazan. Nije prestajao da se osmehuje dok sam mu govorio o raznim mogućnostima koje će proisteći iz pojedinih predviđanja. Na kraju se složio da sredi stvari tako što će posredovati između nas i upravnika Biroa za statistiku. Ja nisam odao naše slutnje, već sam jako naglašavao kako nas je poslužila sreća. Razgovor je postepeno došao i do ubistva; i kao što sam pretpostavio, osmeh je iščezao, a umesto njega Tomojasijevo lice je poprimilo uobičajeni izraz, kao da ga je ispio neki uređaj za dehidrisanje. Nisam ništa zucnuo o svojoj slutnji u vezi sa policijom, usredsredivši napad uglavnom na to kako mašina za predviđanje može da bude korisna u sprečavanju zločina. Nakon više od jednog časa priličnog truda uspeo sam da ga pridobijem.
<BR>&nbsp;&nbsp;&nbsp;&nbsp;&nbsp;Ali to, naravno, nije značilo da smo ga ubedili da pregovara direktno sa Biroom. To nije bilo pod njegovom jurisdikcijom. Ubedio sam ga samo da o ovome obavesti upravnika Biroa. Zatim sam još jedan sat morao da mu ponavljam isti vatreni govor. Od početka do kraja lice mu je ostalo bezizrazno, što Tomojasiju nije bilo svojstveno. Sa istom bezizražajnošću nas je ostavio da čekamo dok je on nekuda iščezao.
<BR>&nbsp;&nbsp;&nbsp;&nbsp;&nbsp;Ubrzo potom nazvao me je Tanomogi da me obavesti kako nas je izgleda tražila policija; veoma sam se uznemirio. Ali Tomojasi je sasvim povratio predašnju ljubaznost. Pretpostavljam da mu je laknulo kada je odgovornost preneo na upravnika Biroa. Govorio je sa najvećim mogućim oduševljenjem, ali glupo o mogućnostima mašine za predviđanje, a ja nisam mogao ništa da mu odgovorim.
<BR>&nbsp;&nbsp;&nbsp;&nbsp;&nbsp;Prošao je još jedan sat. Želeo sam već da odustanem. Mislio sam da su sasvim zaboravili na mene, kada se upravnik Biroa najzad vratio.
<BR>&nbsp;&nbsp;&nbsp;&nbsp;&nbsp;"Pretpostavljam da je u redu", reče on poslovnim glasom. "Uspeli smo da se složimo. Neću vest pustiti u štampu, ali ako vam to bude potrebno, obratite mi se. Stvar je u tome što su već preduzeti određeni koraci."
<BR>&nbsp;&nbsp;&nbsp;&nbsp;&nbsp;Glas mu je bio toliko nezainteresovan da nisam odmah shvatio kako bi, u stvari, trebalo da se radujem ovakvom odgovoru. Pošto sam izišao, ubrzo sam to otkrio i požurio ka javnom telefonu. Čak i preko telefona mogao sam da osetim napetost u Tanomogijevom glasu. Spojili su me sa kompjuterskom sobom u Centralnoj socijalnoj bolnici (u toj sobi nalazio se elektronski kompjuter koji je služio za ispitivanja i davanja dijagnoza). Bili su spremni da počnu sa radom čim stigne telo. Poslah Aibu da smesta ode u policijsku stanicu i naredih mu da telo prebaci u bolnicu, a zatim prekinuh vezu. Iznenada, prestadoh da se znojim i osetih bol kao da mi se tlo raspada i razleće u svim mogućim pravcima. Bilo je to uzbuđenje. Nakon što sam istrajao u ovom beznadnom poduhvatu, sada kada sam se navikao na njega, istrajnost kao da je postala norma, a pravi posao je najzad otpočeo. Pretpostavljam da se to zove euforija.
<BR>
<BR>&nbsp;&nbsp;&nbsp;&nbsp;&nbsp;12.
<BR>&nbsp;&nbsp;&nbsp;&nbsp;&nbsp;Pripreme su bile završene. Uređaj za rashlađivanje zastenja i sveži vazduh uđe u sobu prijatno se kovitlajući oko naših nogu. Već smo bili povezani specijalnim telefonom sa sobom u kojoj su se nalazili kompjuteri u centralnom socijalnom; a istraživači sa Instituta, podeljeni u tri grupe, od kojih je svaka bila snabdevena voki-tokijem, upravo su se spremali da krenu. (Tanomogi je zaista bio sposoban.)
<BR>&nbsp;&nbsp;&nbsp;&nbsp;&nbsp;Zatim svi odoše. Nepomično sam stajao ispred televizora i tri voki-toki prijemnika u kompjuterskoj sobi; tišinu je remetilo samo jednolično zujanje predviđača. Sada sam predstavljao samo jedan zavrtanj u mašini. Sve pristigle izveštaje valja direktno u nju pohraniti. Oni bi zatim automatski bili razvrstani i upamćeni, tako da se moja uloga sastojala u pukom odgovaranju na znake mašine i njenom opsluživanju prema datim uputstvima. Pa ipak, bio sam ponosan zbog uloge koja mi je dodeljena. Jer, samo sam ja bio u stanju da je do kraja iskoristim. Ti si moje proširenje, rekoh joj zadovoljno, jedan uveličan deo mene.
<BR>&nbsp;&nbsp;&nbsp;&nbsp;&nbsp;3,50. Tačno je prošlo dvadeset pet minuta od kada su Tanomogi i ostali otišli. Prvi se javio Cuda, zapovednik grupe zadužene za ubistvo. Nije bilo potrebno da ponavlja svoj izveštaj Tanomogijevo predviđanje se pokazalo kao sasvim tačno, bilo je jezivo. Kao prvo, očevici su potvrdili da se devojka vratila kući nešto pre ponoći; na muškarčevom potiljku pronađene su modrice od udaraca koje on nije mogao sam sebi da zada. Izgleda da je stvarno došlo do rasprave, ali rezultati ispitivanja čovekovog leša, kao i neki drugi razlozi, ukazuju na izvesna dvosmislena mesta u devojčinom priznanju. Definitivno je utvrđeno da je postojao i saučesnik, ali devojku su verovatno zaplašili, čim nije pokušala da izmeni svoj iskaz. U stanici su mu rekli da je prema njihovom mišljenju okončanje istrage samo pitanje vremena. Teško je bilo uhvatiti potpuno slučajnog ubicu, čiji dosije ne postoji u policiji. U stvari, suprotno je bilo tačno: onaj ko više planira, taj se lakše oda.
<BR>&nbsp;&nbsp;&nbsp;&nbsp;&nbsp;(U prvi mah bio sam zbunjen. Bilo je teško na brzinu prosuditi da li je trebalo da Tanomogi i ja prijavimo ono što smo videli prethodne večeri. Ali prema onome što je policija izjavila postojala je mala verovatnoća da bi sumnja mogla da padne na nas - potpuno nevine posmatrače. A zatim, lično sam verovao da ćemo otkriti pravog ubicu. Odlučio sam da izvesno vreme sačekam i ništa ne prijavim.)
<BR>&nbsp;&nbsp;&nbsp;&nbsp;&nbsp;Odmah zatim je Kimura, voda grupe koja je ispitivala devojčin život, poslao izveštaj o Kondo Čikako. Počev od godina, mesta boravka, zanimanja, do opisa prošlosti, karaktera, izgleda, visine i težine; izveštaj je sadržao sva obeležja koja su najzad predstavljala elemente pogodne za pohranjivanje u mašinu. Ali to je bilo dovoljno samo za početak. Konačno je postalo jasno da su ti površni podaci bili nedovoljni da bi se uhvatila jedna osoba. Uskoro bi trebalo da počne ispitivanje tela, što će zahtevati ponavljanje celog postupka uz primenu sasvim drugačijeg metoda. Sem toga, ako bude potrebno, u svako doba možemo od policije da dobijemo ovakvu vrstu obaveštenja, a ako, pak, ne budemo hteli da imamo veze sa njima, lako ćemo sami da ih prikupimo.
<BR>&nbsp;&nbsp;&nbsp;&nbsp;&nbsp;Analize su konačno počele nešto posle osam. U stvari, izgleda da je trebalo obaviti još neke pripreme, ali pošto su se u bolnici plašili da neće biti u stanju da ožive leš, zajedno smo odlučili da krenemo uprkos teškoćama. U međuvremenu, pristigla su tri ili četiri dodatna izveštaja od zapovednika grupa, u vezi sa ubicom i devojkom; kako će analiza tela uskoro odgovoriti na sva pitanja, odlučio sam da ih prenebregnem. Sat pre početka analize, razgovarao sam izvesno vreme putem televizije sa doktorom Jamamotom, koji je bio zadužen za njih. Saopštio mi je da uz pomoć elektronskog kompjutera u bolnici mogu da reprodukuju približne biološke reakcije kao i da ih ispitaju, ali i da idu dalje, to jest da odgonetnu moždane reflekse. To je bilo razumljivo. Mozak je predstavljao svet koji čak ni naša mašina, koja je bila u stanju da se sama programira, nije još iskusila. U svakom slučaju, nagovorio sam ga da sakupi odgovore moždanih ćelija na različite nadražaje; probaću da ih mašina dešifruje i upamti. Možda će morati da ih obradi istovremeno i kao uzorke za moždane talase živog čoveka. Sigurno će biti potrebna detaljna karta; budući da je u pitanju leš, mozak bismo mogli da raspodelimo u najmanje osamdeset ili više oblasti, umesto da se zadovoljimo samo ranije snimljenim grubim moždanim talasima. (Čak i kada je reč o živom telu, ne mogu se postići tako jasni tragovi dejstva talasa kao u slučaju leša; moguće je dobiti samo približne tragove. Doktor Jamamoto je rado pristao da nam ih ustupi ako neki jednostavan uzorak bude odgovarao našim namerama.)
<BR>&nbsp;&nbsp;&nbsp;&nbsp;&nbsp;Isporučili su telo pre deset minuta. Bilo je hermetički zatvoreno u velikom staklenom kovčegu sa naročitim gasom, tako da će tehničari raditi na njemu iz daljine, služeći se mehaničkim rukama. Doktor Jamamoto je stajao pored kovčega i objašnjavao šta se događa. (Ja sam ga, razume se, slušao preko televizora.) Zračenje, emitovano iz levog ugla sobe prolazilo je kroz leš i na desnom zidu projektovalo neku vrstu anatomske karte tela. Ja, doduše, nisam mogao da vidim ovu sliku, ali metalne igle, tanke kao vlas kose, na krajevima mehaničkih ruku, pažljivo su vođene dejstvom neke nevidljive sile do određenih mesta u nervnim vlaknima. Iz metalnog šlema koji se nalazio na glavi leša virili su, umesto kose i uklonjene lobanje, snopovi bakarnih žica. Rečeno mi je da je ovaj šlem položen direktno na mozak i da ima ulogu sprave za merenje.
<BR>
<BR>&nbsp;&nbsp;&nbsp;&nbsp;&nbsp;13.
<BR>&nbsp;&nbsp;&nbsp;&nbsp;&nbsp;Iznenada blesnu jaka svetlost, obasjavši unutrašnjost prostorije. Kamera se pomerila ka glavi. Odjednom se, sa suprotne strane, pojavilo Tanomogijevo lice koje se smešilo u objektiv. Malo sa strane, videla su se zabrinuta lica Aibe i Vade Katsuko kako ukočeno posmatraju glavu leša. Iz tog ugla nije se mogao nazreti mladež iznad Vadine usne, usled čega je ona mnogo lepše izgledala. Kamera se okrete i poče da zumira sve dok čovekovo nago telo, koje se belasalo, nije ispunilo ceo ekran. Jasni znaci davljenja videli su se oko njegovog vrata u vidu niza smeđih mrlja, brada mu je bila isturena, usne malo razdvojene, a oči čvrsto sklopljene. Iz kože, koja je izgledala kao da je prekrivena prašinom, štrčala je neuredna brada. Da li je to bio prilježan i vredan knjigovođa koji je imao porodicu i ljubavnicu s kojom se toliko spetljao da ga je na kraju ubila? Izgledao je mnogo životniji, u stvari, mnogo opasnije nego prošle noći kada je, utegnut u svoj flanelski sako, tako uspravno sedeo na stolici u kafeu sa zdelicom otopljenog sladoleda ispred sebe. Nagnao me je da se osećam veoma neprijatno.
<BR>&nbsp;&nbsp;&nbsp;&nbsp;&nbsp;Konačno analize počeše. Prvo su izmerili težinu i visinu, što je iznosilo 120 funti, odnosno pet stopa i jedan palac. Zatim su za trenutak mere raznih delova tela bile izražene kvantitativno i relativno. Mehaničke ruke počeše da se kreću. Istovremeno je izvestan broj igala zaboden u razne delove tela. Niz uzastopnih svetiljki koje su bile vertikalno i horizontalno pričvršćene na zidu i povezane sa iglama, stade da se pali i gasi kao da prevode reči mašine. Kao odgovor na to, telo u kovčegu poče slobodno da se pomera, gotovo kao da je živo. To kretanje polazilo je od vrhova prstiju ka gornjem delu tela, na kraju prouzrokujući micanje usana, otvaranje i zatvaranje očiju, pa čak i rad mišića na licu. Vada stenjući uzdahnu; čak su i Tanomogiju zadrhtale usne, a lice mu se oblilo znojem.
<BR>&nbsp;&nbsp;&nbsp;&nbsp;&nbsp;Doktor Jamamoto reče: "Na ovaj način određujemo motorne funkcije. Kretanje nije čisto fiziološka osobina. Ono je takođe povezano sa osobenom istorijom tela kao pojedinca."
<BR>&nbsp;&nbsp;&nbsp;&nbsp;&nbsp;Zatim je usledila analiza unutrašnjih organa, a kada je to završeno, napokon je pristupljeno ispitivanju moždanih talasa. Povećao se broj igala u mehaničkim rukama, pri čemu se sedam ili osam usredsredilo na lice. Nadraživale su organe čula kao što su oči i uši. Do ušiju je spušten prijemnik, a uređaj sličan velikom dogledu približen je očima; počeše da se javljaju zvuci i slike nakon čega je na ekranu usledilo divlje lelujanje osamdeset tananih talasa.
<BR>&nbsp;&nbsp;&nbsp;&nbsp;&nbsp;"Za početak", reče doktor Jamamoto, nastavljajući sa svojim objašnjenjima, "pokušajmo sa nadražajima običnih, svakodnevnih pojava. Upotrebićemo pet hiljada najobičnijih reakcija koje smo proizveli u našoj laboratoriji. Njima odgovara grupa jednostavnih imenica, glagola i prideva kojima se oni mogu opisati. Zatim ćemo upotrebiti pet hiljada malo složenijih reakcija koje se sastoje od kombinacija prvih pet hiljada i njima odgovarajućih opisa: Obično nam je to dovoljno za dokučivanje reakcija na nadražaje i za izvođenje potrebnih patoloških analiza. Međutim, danas smo, radi eksperimentisanja, odlučili da idemo dalje. To je samo ideja, ali pitam se šta će se dogoditi ako kao nadražaj upotrebimo reči koje su se pojavile u filmskim žurnalima i člancima iz novina tokom prošle nedelje."
<BR>&nbsp;&nbsp;&nbsp;&nbsp;&nbsp;"Ideja vam je sjajna", počeh oduševljeno, a Tanomogi mi sa ekrana klimnu u znak saglasnosti. Stvarno je bilo dobro izvedeno. Nije se uvek događalo da veći služi manjemu. U jednom bačenu ribarsku mrežu uhvate se i velike i male ribe. Čak i mreža misli, što je tananija tim je bolja.
<BR>&nbsp;&nbsp;&nbsp;&nbsp;&nbsp;Ali dok sam posmatrao liniju talasa, ona se nije promenila već je i dalje lelujala i podrhtavala poput toplog vazduha nad ulicom.
<BR>&nbsp;&nbsp;&nbsp;&nbsp;&nbsp;Nisam mogao da odagnam nestrpljenje koje me je obuzelo dok sam čekao da se konačno upali svetiljka na mašini za predviđanje, a izlazni kanal počne da zuji punom brzinom. Pitao sam se šta će telo imati da nam kaže?
<BR>
<BR>&nbsp;&nbsp;&nbsp;&nbsp;&nbsp;14.
<BR>&nbsp;&nbsp;&nbsp;&nbsp;&nbsp;Doktor Jamamoto okrenu prekidač za analizu moždanih talasa i klimnu mi glavom sa ekrana.
<BR>&nbsp;&nbsp;&nbsp;&nbsp;&nbsp;"Do sada smo izvršili sve predviđene analize."
<BR>&nbsp;&nbsp;&nbsp;&nbsp;&nbsp;Zahvalih mu i ugasih televizor, obuzet neprijatnim osećanjem. Dok je slika nestajala, sa ekrana su me izazivački gledale nezadovoljne Tanomogijeve oči. Možda sam zaista bio malo previše grub i neučtiv. Svi su znatiželjno iščekivali šta će preminuli računovođa Tušida Susumu imati da kaže posredstvom mašine. Ali ja sam imao neke vlastite ideje. Rezultati analiza ne smeju biti objavljeni dok se ne dovede u nekakav red problem ubistva. Po svaku cenu moramo izbeći da prepadnemo plašljivi komitet senzacionalističkim glasinama. Ako bi iskrslo bilo šta slično ubistvu to bi bio sasvim dovoljan razlog za komitet da se povuče. Što se mene tiče, ono što je imalo prednost u odnosu na ispitivanje kapaciteta mašine za predviđanje bilo je istraživanje tog neobičnog zločina. (Razgovaraću o tome sa Tanomogijem kada se bude vratio.)
<BR>&nbsp;&nbsp;&nbsp;&nbsp;&nbsp;Upravo kada sam hteo da okrenem prekidač na odeljku, zazvoni telefon. Podigoh slušalicu i jedan udaljeni, prigušeni glas reće: "Halo? Halo? Doktor Katsumi?"
<BR>&nbsp;&nbsp;&nbsp;&nbsp;&nbsp;Činilo mi se da poznajem taj glas, ali nisam bio siguran. Zbog gradske buke koja se čula u telefonu pretpostavio sam da telefonira iz neke javne govornice.
<BR>&nbsp;&nbsp;&nbsp;&nbsp;&nbsp;"Želim da vas upozorim", nastavi glas. "Bolje da nas se okanete."
<BR>&nbsp;&nbsp;&nbsp;&nbsp;&nbsp;"Vas? Ko ste to vi?"
<BR>&nbsp;&nbsp;&nbsp;&nbsp;&nbsp;"Pazite dobro šta vam kažem. To ne treba da znate. Policija već sumnja na dva momka koja su uhodila tog mrtvog Romea."
<BR>&nbsp;&nbsp;&nbsp;&nbsp;&nbsp;"Ko ste vi?"
<BR>&nbsp;&nbsp;&nbsp;&nbsp;&nbsp;"Prijatelj, profesore, prijatelj."
<BR>&nbsp;&nbsp;&nbsp;&nbsp;&nbsp;Veza se prekinu. Pripalih cigaretu da bih se pribrao, a zatim se vratih do uređaja za izbacivanje odgovora. Okrenuh prekidač i pročitah znake. Iz nekoliko izvora pokupih analize mrtvog čoveka, povezah ih i pripremih mašinu za 'indukciju'. Čovek je stvarno bio mrtav, ali mašina će oživeti i njega i odgovore, upravo onakve, kakve bi on davao da je živ. Naravno, to ne bi bio isti čovek. Jasno da bi postojala razlika između njegovog stvarnog tela i onog koje je projektovano. Bilo bi zanimljivo razmišljati o toj razlici, ali sada nisam imao vremena za to.
<BR>&nbsp;&nbsp;&nbsp;&nbsp;&nbsp;"Možete li mi odgovoriti na jedno pitanje?" otvoreno upitah mašinu, potiskujući uzbuđenje.
<BR>&nbsp;&nbsp;&nbsp;&nbsp;&nbsp;Posle kratkog vremena dobio sam slab, ali jasan odgovor.
<BR>&nbsp;&nbsp;&nbsp;&nbsp;&nbsp;"Mislim da je to moguće, ako je pitanje konkretno?"
<BR>&nbsp;&nbsp;&nbsp;&nbsp;&nbsp;Zbunio me je odveć srdačan ton, tako da mi se doista učinilo kako se u mašini krije pravo ljudsko biće. Ali ovde je bila posredi samo jedna obična reakcija. Ona nije mogla da poseduje svest ili volju.
<BR>&nbsp;&nbsp;&nbsp;&nbsp;&nbsp;"Pitam se da li stvarno shvatate da ste mrtvi."
<BR>&nbsp;&nbsp;&nbsp;&nbsp;&nbsp;"Mrtav?" Jednačina u mašini iznenađeno zabrekta. "Mislite na mene?"
<BR>&nbsp;&nbsp;&nbsp;&nbsp;&nbsp;Bilo je isuviše stvarno da bih poverovao.
<BR>&nbsp;&nbsp;&nbsp;&nbsp;&nbsp;"Da, naravno", rekoh oklevajući.
<BR>&nbsp;&nbsp;&nbsp;&nbsp;&nbsp;"Znači tako. Onda mora da sam ubijen, jesam li u pravu?"
<BR>&nbsp;&nbsp;&nbsp;&nbsp;&nbsp;"Zar ne znate ko je ubica?"
<BR>&nbsp;&nbsp;&nbsp;&nbsp;&nbsp;Glas odjednom postade oštar i škripav. "Ali ko ste vi, za boga miloga, da mi o tome govorite?"
<BR>&nbsp;&nbsp;&nbsp;&nbsp;&nbsp;"Ja...?"
<BR>&nbsp;&nbsp;&nbsp;&nbsp;&nbsp;"Ne, mislim kakvo je ovo mesto? Čudno je, zar ne, što govorim i razmišljam iako sam mrtav", reče glas, nervozno se menjajući. "Ah, vi me zavitlavate, je li tako? Shvatam. Pokušavate da me pređete."
<BR>&nbsp;&nbsp;&nbsp;&nbsp;&nbsp;"Ni slučajno. U stvari, vi niste ljudsko biće. Vi ste samo jednačina ličnosti čoveka po imenu Tušida Susumu, jednačina uskladištena u memoriju mašine."
<BR>&nbsp;&nbsp;&nbsp;&nbsp;&nbsp;"Ne zasmejavajte me. I prekinite ovu glupu obmanu. Do đavola! Kao da su nestala sva moja osećanja. Ali gde je Čikako? Hej, kako bi bilo da upalimo svetlo?"
<BR>&nbsp;&nbsp;&nbsp;&nbsp;&nbsp;"Vi ste mrtvi."
<BR>&nbsp;&nbsp;&nbsp;&nbsp;&nbsp;"Dosta s tim već jednom. Ne možete me uplašiti."
<BR>&nbsp;&nbsp;&nbsp;&nbsp;&nbsp;Obrisavši znoj koji mi je proticao pored ugla oka, pokušah da se priberem.
<BR>&nbsp;&nbsp;&nbsp;&nbsp;&nbsp;"Recite mi sada sasvim jasno. Ko vas je ubio?"
<BR>&nbsp;&nbsp;&nbsp;&nbsp;&nbsp;Mašina ispusti uvredljiv zvuk. "Pre nego što vam išta kažem, voleo bih da saznam ko ste vi. Ako sam ubijen, znači da ste vi to učinili. Hajde, upalite svetlo i pokažite mi Čikako. Pređimo na stvar."
<BR>&nbsp;&nbsp;&nbsp;&nbsp;&nbsp;Očigledno je pomislio da sam ja ubica. Ovo je dokaz da mu je svest sezala sve do samog trenutka kada je bio ubijen.
<BR>&nbsp;&nbsp;&nbsp;&nbsp;&nbsp;"Šta mislite ko sam ja?"
<BR>&nbsp;&nbsp;&nbsp;&nbsp;&nbsp;"Kako bih to mogao da znam?" piskutavo odgovori čovek iz mašine, poput dečaka koji je počeo da mutira. "Čak i ako možda izgledam tako, nisam toliko glup da poverujem u ove laži."
<BR>&nbsp;&nbsp;&nbsp;&nbsp;&nbsp;"Laži? Kakve laži?"
<BR>&nbsp;&nbsp;&nbsp;&nbsp;&nbsp;"Ma 'ajdete!"
<BR>&nbsp;&nbsp;&nbsp;&nbsp;&nbsp;Začuh hrapavo, sipljivo disanje, koje kao da mi je zapahnulo lice. Bilo mi je jasno da je to samo mašina, ali me ipak obuze jeza. Očekivao sam apsolutnu tačnost, a bilo je previše nedoslednosti. Možda nisam pravilno postupio. Nije trebalo da na ovaj način odmah položim karte na sto. Naše suočenje bilo bi objektivnije, da među nama postoji sigurnosna zona.
<BR>&nbsp;&nbsp;&nbsp;&nbsp;&nbsp;Okrenuh prekidač i čovek se razluči u elektronske fragmente. Postojanje mu je bilo toliko životno da sam osetio grižu savesti kada sam ga izbrisao. Žurno okrenuh vremensku saklu koja do sada nije bila uključena, za dvadeset dva časa unatrag, u doba dok je čovek još čekao devojku u kafeu Šinjuku. Povezah televizor, a zatim ponovo uključih mašinu.
<BR>&nbsp;&nbsp;&nbsp;&nbsp;&nbsp;Zazvoni telefon. Bio je to Cuda, zapovednik grupe zadužene za traženje ubice.
<BR>&nbsp;&nbsp;&nbsp;&nbsp;&nbsp;"Kako ide? Da li su gotovi rezultati analize tela?"
<BR>&nbsp;&nbsp;&nbsp;&nbsp;&nbsp;"Ne, nisu još", počeh nehajno, ali onda se zgranuh kada sam shvatio da sam sa mašinom upravo došao do jednog važnog dokaza. U razgovoru sa Tanomogijem predvideli smo najgoru moguću situaciju, da pravi ubica nije devojka Kondo već neka sasvim druga osoba. To je još bilo samo predviđanje, bez stvarnih osnova. Iz razgovora je postalo jasno da je čovek očekivao treću osobu, nekog drugog, a ne devojku, čoveka čiji su se interesi kosili sa njegovim.
<BR>&nbsp;&nbsp;&nbsp;&nbsp;&nbsp;"Šta se s vama dešava? Imate li neku novu informaciju?"
<BR>&nbsp;&nbsp;&nbsp;&nbsp;&nbsp;"Ni najmanju. Izgleda da su ga dvojica pratila sve do stana. To je potvrdio prodavac duvana čija se radnja nalazi blizu te zgrade, ali devojka je ipak potpisala priznanje. Čak i među detektivima mišljenja su podeljena, a niko ne izgleda kao da je posebno zainteresovan za tu dvojicu."
<BR>&nbsp;&nbsp;&nbsp;&nbsp;&nbsp;"Ali kakvo je vaše mišljenje?"
<BR>&nbsp;&nbsp;&nbsp;&nbsp;&nbsp;"Pa, malopre sam razgovarao sa Kimurom koji proverava devojku. Dok se ne razjasni odnos između ovo dvoje, krajnje su slabi izgledi da je osnovana pretpostavka kako je ubica neko drugi. A onda, ako i pretpostavimo da postoji neko drugi, da li je istraga jednog ovakvog događaja toliko važna?"
<BR>&nbsp;&nbsp;&nbsp;&nbsp;&nbsp;"To nećemo znati dok slučaj ne bude rešen." Zatim razdraženim glasom dodadoh: "Neka vas ne brinu zaključci. Bolje posvetite pažnju podacima. Mislim da bi nam dobro došao tačan plan devojčine sobe."
<BR>&nbsp;&nbsp;&nbsp;&nbsp;&nbsp;"Ali ne razumem. Kako nam takve stvari mogu pomoći u pravljenju plana predviđanja?"
<BR>&nbsp;&nbsp;&nbsp;&nbsp;&nbsp;"Rekao sam vam. Nećemo to znati sve dok ih ne isprobamo!"
<BR>&nbsp;&nbsp;&nbsp;&nbsp;&nbsp;Odmah sam se pokajao zbog svog ljutitog ispada. "Svi ćemo zajedno o tome kasnije na miru porazgovarati. Nestrpljiv sam, jer nemamo mnogo vremena. Dozvolite da ponovim: čuvajte se novinara. Oni bi na smrt preplašili komitet."
<BR>&nbsp;&nbsp;&nbsp;&nbsp;&nbsp;Stvari su zaista polako postajale sve zamršenije. Činilo se da ću imati pune ruke posle da se opravdam, umesto da smišljam plan koji će komitet usvojiti. Što sam se više batrgao, izgledalo mi je da sve dublje tonem.
<BR>
<BR>&nbsp;&nbsp;&nbsp;&nbsp;&nbsp;15.
<BR>&nbsp;&nbsp;&nbsp;&nbsp;&nbsp;Spustih slušalicu i pogledah uokolo. Na ekranu se pojavilo nekadašnje obličje Tušide Susumu iz vremena kada je još bio živ, pre dvadeset i dva sata. Ponovo sam osetio ponos zbog sposobnosti mašine. Kada promenih koordinatnu ravan, čovek se potpuno okrete zajedno sa pozadinom. Ali ova pozadina je ipak predstavljala čovekov unutrašnji pejsaž, tako da se jasno razaznavalo samo ono što je on video; ostalo je bilo iskrivljeno, nepravilno i nejasno. Tako je prostor u kome je trebalo da se nalazimo Tanomogi i ja bio sasvim crn, kao da u njemu nije ništa postojalo. Sladoled na stolu bio je potpuno istopljen.
<BR>&nbsp;&nbsp;&nbsp;&nbsp;&nbsp;Čovek zari kašiku u kašu i srknu malo vrhovima skupljenih usana. Za to vreme nije skidao pogled sa vrata. Oh, da, pomislih, prebirajući po sećanju, za to vreme. Uskoro će zasvirati džu-boks i čovek će pogledati u našem pravcu. Sačekajmo da vidimo.
<BR>&nbsp;&nbsp;&nbsp;&nbsp;&nbsp;Konačno se začu muzika upravo kako sam i predvideo i čovek se okrete. Da bih video kako smo izgledali u njegovim očima, okrenuh koordinatnu ravan za 180 stepeni. Veoma jasno su se raspoznavali džuk-boks i devojka u mini suknji; ispred njih mi smo se veoma slabo nazirali, poput senki. (To je bilo veoma dobro. Ako nas nije video, ne postoji bojazan da nas telo optuži.)
<BR>&nbsp;&nbsp;&nbsp;&nbsp;&nbsp;Zatim sam pokušao da vreme pomerim za dva sata. Čovek je šetao ulicom.
<BR>&nbsp;&nbsp;&nbsp;&nbsp;&nbsp;Pomerih ga još za dva sata. Stajao je pred javnim telefonom.
<BR>&nbsp;&nbsp;&nbsp;&nbsp;&nbsp;Zatim sam pokušao da zgusnem proticanje vremena u jednu desetinu normalne brzine. Kao u ubrzanom filmu, čovek naglo uskoči u tramvaj, siđe, pojuri prolazom i stiže pred devojčin stan. Tada ponovo vratih na normalnu brzinu.
<BR>&nbsp;&nbsp;&nbsp;&nbsp;&nbsp;Od tog trenutka prešli smo na deo koji je meni bio nepoznat. Ako bi sve dobro prošlo, ne samo što bismo otkrili ubicu, već bismo i dobili potpune i relevantne podatke da pokažemo komitetu, što bi situaciju odjednom preokrenulo u našu korist. Veoma nestrpljiv, netremice sam posmatrao čovekovo kretanje.
<BR>&nbsp;&nbsp;&nbsp;&nbsp;&nbsp;Popeo se mračnim stepeništem i zastao, ukočeno piljeći prema kraju hodnika na drugom spratu. Oklevajući je krenuo napred, pognute glave. Nečujno koračajući, kretao se ka pripremljenoj smrti. Tanomogi se nije pojavio na slici, ali mora da sve ovo promatra negde iz senke stepeništa.
<BR>&nbsp;&nbsp;&nbsp;&nbsp;&nbsp;Čovek izvadi ključ iz unutrašnjeg džepa; pošto je nadlanicom otro znoj sa čela, saže se i otvori vrata. Zvuk otvaranja bio je neobično oštar, kao da je nagoveštavao njegovu sopstvenu unutrašnju napetost. On širom otvori vrata, uđe unutra, a onda ih zatvori za sobom drugom rukom. Ali, sudeći prema zvuku, učinilo mi se da nisu do kraja zatvorena. Ispred njega, u mračnoj sobi, mogao se videti sivi prozor i neka udaljena svetla. On izu cipele i pruživši ruku duž zida s leve strane napipa i okrete prekidač. (Ah... Smrt se približava!)
<BR>&nbsp;&nbsp;&nbsp;&nbsp;&nbsp;Kada se svetlost upali, postade vidljiva soba srednje veličine, očito devojačka, u kojoj je mali orman skrivao jedan ugao. Nije bilo nikoga. Sobom se širila napeta tišina. Čovekov pogled uzaludno je lutao levo-desno. Iza njega se začu slabi zvuk. Tiho škripanje koje je dolazilo niodkuda. I upravo kada se okrenu, mlitavo se presamiti. Pod se nagnuto podiže i udari ga po licu. Ogromna senka, savijena poput kuke, naže se nad njim, ugasi svetlo i lagano ga poklopi. Ekran uroni u tamu. Tada je umro.
<BR>&nbsp;&nbsp;&nbsp;&nbsp;&nbsp;Izvesno vreme sam nepomično gledao u treperavi, crni ekran. On nije video ubicu. Pa kako nije, postoji mogućnost da se izmetne u neprijateljski raspoloženog svedoka. Devojka nije bila u sobi. To je i izjavila, ali optužena je na osnovu toga što se kasnije vratila. Znači, da je njeno priznanje ubistva bila očita laž. A to nije bilo sve. Pretpostavimo da je on pomislio da škripa koju je začuo iza sebe potiče od otvaranja vrata. S druge strane vrata nalazio se Tanomogi. Rezultati analize tela postajali su sve nepovoljniji za nas. Kao da smo sami sebi vezali uže oko vrata.
<BR>&nbsp;&nbsp;&nbsp;&nbsp;&nbsp;Izgleda da sam se izvesno vreme izgubio u mislima i nisam vodio računa o stvarima oko sebe. Odjednom postah svestan nečijeg prisustva, okrenuh se i ugledah Tanomogija kako stoli oslonjen leđima o vrata. Uopšte nisam primetio kada je ušao. (Za trenutak mi se pričinilo da se ponavlja scena kojoj sam upravo prisustvovao, da se ja nalazim na mestu ubijenoga. Stresao sam se.) Tanomogi se nasmeja, klimajući neprestano glavom i provlačeći prste kroz kosu.
<BR>&nbsp;&nbsp;&nbsp;&nbsp;&nbsp;"Dosta nezgodna stvar."
<BR>&nbsp;&nbsp;&nbsp;&nbsp;&nbsp;"Da li si video?"
<BR>&nbsp;&nbsp;&nbsp;&nbsp;&nbsp;"Da. Samo poslednji deo."
<BR>&nbsp;&nbsp;&nbsp;&nbsp;&nbsp;"Šta je sa ostalima?"
<BR>&nbsp;&nbsp;&nbsp;&nbsp;&nbsp;"Ostavio sam Aibu i Vadu da sačekaju tamo preko. Mislio sam da će možda biti potrebno nešto dodati analizama."
<BR>&nbsp;&nbsp;&nbsp;&nbsp;&nbsp;"Čekao sam da mi se javiš telefonom."
<BR>&nbsp;&nbsp;&nbsp;&nbsp;&nbsp;Tanomogi uhvati prstima znojavu košulju i odvoji je od kože, a zatim se lagano obliznu. Okrenuh stolicu i pogledah u njegovom pravcu, nastavivši pakosnim tonom koi je čak i mene začudio.
<BR>&nbsp;&nbsp;&nbsp;&nbsp;&nbsp;"Zamisli. Neki tip mi je pretio preko telefona."
<BR>&nbsp;&nbsp;&nbsp;&nbsp;&nbsp;"Šta?" reče Tanomogi, a telo mu se ukoči u položaju u kome se našlo kada je uhvatio naslon stolice u koju je upravo hteo da sedne.
<BR>&nbsp;&nbsp;&nbsp;&nbsp;&nbsp;"Rekao je da se suviše ne mešamo. Rekao je da je policiji već dato do znanja da su dvojica uhodila Cušidu. Možda je istina. Isto to kaže i Cuda u svom izveštaju."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Pa, momak koji me je nazvao zna da smo te uhode bili nas dvojica."
<BR>&nbsp;&nbsp;&nbsp;&nbsp;&nbsp;"Naravno." Tanomogi ispusti neki hrapav zvuk, a zatim savijajući svoje dugačke, vitke prste, reče: "To onda znači da je tamo bio još neko."
<BR>&nbsp;&nbsp;&nbsp;&nbsp;&nbsp;"Upravo to i želimo da oni poveruju."
<BR>&nbsp;&nbsp;&nbsp;&nbsp;&nbsp;"Shvatam", reče Tanomogi ujevši se za donju usnu, a pogled mu skliznu u blizinu mojih grudi. "Možda je momak koji je telefonirao pravi ubica. A vi ste, gospodine, jedini s njim razgovarali. Uostalom, vi ste moj saučesnik. Ako policija ozbiljno počne da traga za dvojicom uhoda, naći ćemo se u mišolovci."
<BR>&nbsp;&nbsp;&nbsp;&nbsp;&nbsp;"Razmišljao sam o relativnom položaju senke na prozoru i rasporedu u sobi. Ta senka je sasvim sigurno ona koju sam video kada se Cušida srušio. Ali jedino si ti mogao da vidiš drugu senku sa mesta na kome si se nalazio."
<BR>&nbsp;&nbsp;&nbsp;&nbsp;&nbsp;"Ako bi me optužili da je to bila moja senka, ne bih mogao da poreknem", promrlja on uz veštački osmeh, cokćući jezikom. "Za nas je kobno što naš model nije video ubicu. Namučili smo se da bi ispitali telo, a ono je sada postalo naš neprijatelj. Dospeli smo u situaciju u kojoj biste me vi, ako se pojavi i najmanja mogućnost da sam imao bilo kakav motiv, odmah osumnjičili, a ja tu ništa ne bih mogao."
<BR>&nbsp;&nbsp;&nbsp;&nbsp;&nbsp;"Motiv je još jedna teškoća koju treba razjasniti, jer neće biti lako navesti ga da prizna." Objasnih mu zatim kako je čovek, mada je predstavljao samo reakciju mašine, tvrdoglavo odbio da poveruje kako je s njim uopšte bilo teško razgovarati. Tanomogi me je bez reči saslušao. Zatim tiho reče: "Pa, onda se tu ništa ne može, nego da ga podržimo u tom uverenju."
<BR>&nbsp;&nbsp;&nbsp;&nbsp;&nbsp;"Šta time hoćeš da kažeš?"
<BR>&nbsp;&nbsp;&nbsp;&nbsp;&nbsp;"Hoću da kažem kako treba da ga navedemo da misli da je još živ."
<BR>
<BR>&nbsp;&nbsp;&nbsp;&nbsp;&nbsp;16.
<BR>&nbsp;&nbsp;&nbsp;&nbsp;&nbsp;Možda se može reći da smo manje-više uspeli. Utuvili smo u njegovu - mislim - glavu mašine da se u stvari nalazi u bolničkom krevetu i da nije u stanju da vidi ili oseća jer se još nije oslobodio šoka koji je doživeo. Takođe smo mu rekli da će se brzo oporaviti, posle čega je on počeo, bez ikakvih daljih natezanja da nam priča, vapeći za osvetom. Bili smo dovoljno lukavi da ga navedemo da govori, pretpostavljam da smo u tome uspeli, mada je i dalje bilo neizvesno u kojoj meri će nam to biti od pomoći.
<BR>&nbsp;&nbsp;&nbsp;&nbsp;&nbsp;Mrak se brzo spuštao, a još nije bilo ni šest sati. Počela je da pada kiša. Velike kapi su prskale po prozorskom oknu. Slušao sam priznanje mašine, sve vreme se osećajući kao da sedim na stolici sa dve noge. Ovo što sledi predstavlja verbalni izveštaj onoga što je rekla.
<BR>
<BR>&nbsp;&nbsp;&nbsp;&nbsp;&nbsp;IZVEŠTAJ
<BR>
<BR>&nbsp;&nbsp;&nbsp;&nbsp;&nbsp;MORAM DA PRIZNAM, DA BI BILO BOLJE DA SAM MRTAV. OVO JE SRAMOTNO. RAZUMETE? DOVOLJNO SAM STAR DA BIH TO ZNAO. ODVRATNA ŽENETINA. PITAM SE ŠTA KAŽE MOJA SUPRUGA. ONA MI TO NIKADA NEĆE OPROSTITI. NIKADA NISAM NI NAJMANJE BIO NEZADOVOLJAN NJOME. ISKRENO GOVOREĆI... (IZOSTAVLJEN PARAGRAF.)
<BR>&nbsp;&nbsp;&nbsp;&nbsp;&nbsp;DEVOJKA KONDO ČIKAKO PEVALA JE U KABAREU. ALI BILA JE MIRNA I DOBROĆUDNA: NlKADA NE BISTE POVEROVALI DA JE BILA OD ONIH. TELO JOJ JE BILO UGLASTO I KOŠĆATO, ALI LEPO. ŠTO SE MENE TIČE - MOŽETE BILO KOGA DA PITATE - JA SAM U PRILIČNOJ MERI PURITANAC; NIKADA NE ODLAZIM NA TAKVA MESTA. TE VEČERI SAM PRATIO PREDSEDNIKA NAŠE KOMPANIJE, I TAKO... (IZOSTAVLJEN PARAGRAF.)
<BR>&nbsp;&nbsp;&nbsp;&nbsp;&nbsp;STVARNO NE RAZUMEM. DEVOJKA KOJA PRISTOJNO ZARAĐUJE I JEDAN NIMALO ZGODAN PROĆELAVI PEDESETOGODIŠNJAK. IMAO SAM RAZLOGA DA IZGUBIM GLAVU. LUPKALA BI ME PO BRADI SVOJIM GLATKIM, MALIM VRHOVIMA PRSTIJU. ZNATE, BIO SAM ZAHVALAN. STVARNO NE UMEM TO DA IZRAZIM REČIMA; KAO DA SAM SE IZGUBIO. BIO SAM SREĆAN. ZNAM DA TO NIJE ZA SVAKOGA. SAMO JEDNU STVAR TREBA DA SHVATITE: NIJE BIO U PITANJU NOVAC. MOŽDA NE VERUJETE, ALI ISTINA JE. NARAVNO, POMAGAO SAM JOJ MALIM SVOTAMA SVAKOG MESECA. REKLA JE DA JOJ JE TO DOVOLJNO. TELO JOJ JE IZGLEDALO KOŠČATO, ALI ZAISTA JE TO BILA NEŽNA DEVOJKA. NIJE BILA ZALJUBLJENA U MENE, ALI SAM JOJ SE DOPADAO. NIJE TO PORICALA. OTVORENO MI JE REKLA. IMA NEŠTO ŠTO BI TREBALO OVIH DANA DA TI... (IZOSTAVLJEN PARAGRAF.)
<BR>&nbsp;&nbsp;&nbsp;&nbsp;&nbsp;ZATIM JE SUMNJA POSTEPENO POČELA DA POMALJA SVOJU RUŽNU GLAVU. NAKON TRIDESET GODINA RADA KAO RAČUNOVOĐA POSTAO SAM PRILIČNO ŠKRT KADA SU U PITANJU NEKE STVARI. BIO SAM NERVOZAN; PITAO SAM SE NEĆE LI MI TRAŽITI JOŠ NOVCA, A BIO SAM VOLJAN KADA TO NIJE UČINILA. U CELOJ STVARI POSTUPILA JE SUVIŠE ISKRENO. U TO VREME JE ISKRSAO JEDAN MALI INCIDENT. PA, NIJE TO BAŠ BIO PRAVI INCIDENT, ALI JEDNOG DANA KADA SAM DOŠAO U NJENU SOBU PRIMETlO SAM DA JE KUPILA VEOMA SKUP TEPIH. SHVATATE? IMAJUĆI U VIDU NJENA PRIMANJA, TO JE BILO LUKSUZIRANJE. ZNAO SAM TO, POŠTO SAM STALNO OPERISAO NOVCEM. JOŠ SAM SE VIŠE ZAČUDIO KADA SAM JE UPITAO ZAŠTO GA JE KUPILA. ODGOVORILA MI JE DA JE TRUDNA, A KADA JE UPITAH DA LI GA JE KUPILA DA BI PROSLAVILA TAJ DOGAĐAJ, SRCE POČE DA MI KUCA NA NEPRIKLADAN NAČIN ZA ČOVEKA MOJIH GODINA. BIO SAM NA IVICI SUZA. TO JE BILO DIVNO, JER MOJA ŽENA NIJE IMALA DECE. NE, NE BIH SMEO DA KAŽEM DIVNO. U SVAKOM SLUČAJU BILO JE ROMANTIČNO I OSEĆAO SAM ŽELJU DA OVAJ DOGAĐAJ SAOPŠTIM CELOM SVETU. NALAZIO SAM SE U TAKVOM STANJU DA SAM BIO UBEĐEN KAKO BI I MOJA ŽENA, KOJA NIŠTA NIJE ZNALA O DEVOJCI, BILA SRETNA ZBOG MENE DA JOJ OVO KAŽEM. AH, DA LI TO PADA KIŠA? ČUJEM JE. OH, SAMO TRENUTAK. DOLAZIMO DO ONOG GLAVNOG U CELOJ PRIČI. (KRATKOTRAJNO KAŠLJUCANJE) ONO ŠTO SADA SLEDI PREDSTAVLJA ANTIKLIMAKS. IZNENAĐENI STE, ZAR NE? KAŽE DA JE DANAS ABORTIRALA. PA, TO JE BILO U REDU. SHVATIO SAM MADA NISAM MNOGO VEROVAO U ŽIVOT. ALI KAKO MI NIŠTA NIJE REKLA OSEĆAO SAM SE KAO BUDALA. JEDNOSTAVNO SAM POBESNEO. OPTUŽIVAO SAM JE NA SVE MOGUĆE NAČINE: NIJE ZNALA ČIJE JE DETE ILI JE BILA UPLAŠENA, REKAO BIH, DA GA ZADRŽI I RODI. AH, DA, RAZUMEO SAM. OSTALA JE U DRUGOM STANJU S NEKIM KO JE BOGAT, PA JE TO ISKORISTILA KAO IZGOVOR ZA IZNUĐIVANJE NOVCA. AKO TO MJE TAČNO, ODAKLE JOJ NOVAC ZA TEPIH?
<BR>&nbsp;&nbsp;&nbsp;&nbsp;&nbsp;HM... DA LI JE TO ONDA ZNAČILO DA SVE TREBA DA SE SLOMI O MOJA LEĐA? ŽELEO SAM DA ZNAM. ONA ODMAHNU GLAVOM I BRIZNU U PLAČ. NE, OVO NEMA NIKAKVE VEZE SA ONIM ŠTO SE SINOĆ DOGODILO. SINOĆ SE UOPŠTE NISMO VIDELI. TO SE DOGODILO, SAMO TRENUTAK, PRE GOTOVO DVA MESECA.
<BR>&nbsp;&nbsp;&nbsp;&nbsp;&nbsp;DOZVOLITE DA NASTAVIM. ISPRIČAO SAM VAM KAKO SAM JE PRITERAO U ĆOŠAK. PLAKALA JE. ZNAO SAM DA NE PRIPADA VRSTI DEVOJAKA KOJE SU SPOSOBNE DA IZNUĐUJU NOVAC, ALI NIJE POSTOJALO DRUGO OBJAŠNJENJE, ZAR NE? OČAJNIČKI SE BRANILA. ALI NJENA ODBRANA BILA JE VEOMA SMEŠNA. REKLA MI JE DA POSTOJI BOLNICA U KOJOJ IZVRŠE ABORTUS I UZ TO JOŠ DAJU SEDAM HILJADA JENA, AKO FETUS NIJE STARIJI OD TRI NEDELJE. TO JOJ SE UČINILO ČUDNIM, ALI JE IPAK OTIŠLA U BOLNICU DA SE RASPITA. REKLI SU JOJ DA JE UPRAVO U TREĆOJ NEDELJI TRUDNOĆE. TAKO SU JOJ ODMAH IZVELI ABORTUS. DA LI BI NEKO MOGAO DA POVERUJE U TO? POSTOJI GRANICA ČAK I ZA OVAKVE IZMIŠLJOTINE. UPITAO SAM JE ZA NAZIV BOLNICE... NA ŠTA MI JE ODGOVORILA DA NE MOŽE, DA JE OBEĆALA DA NE KAŽE I DA BI VEROVATNO DOSPELA U GRDNE NEPRILIKE KADA BI ODALA. POVIKAH NA NJU DA PRESTANE I UDARIH JE. BILO JE TO PRVI PUT DA SAM UDARIO JEDNU ŽENU, MADA SAM O TOME ČITAO U PRIČAMA. U STVARI, NIJE MI SE DOPALO. OBESHRABRILO ME JE I TOG DANA ODLUČIH DA ODEM BEZ REČI.
<BR>&nbsp;&nbsp;&nbsp;&nbsp;&nbsp;NISAM BIO ZADOVOLJAN NJENIM OBJAŠNJENJEM. OD TOGA DANA MUČILA ME JE SUMNJA. NEKAKO ĆU JE PRITERATI U ĆOŠAK? TAKO DA NEĆE MOĆI DA SE IZVUČE. SREĆOM IMALA JE RAČUN U BANCI I ISPRAVNU ŠTEDNU KNJIŽICU. ČUDNO JE BILO ŠTO JE ČUVALA I STARE RAČUNE KOJI NIČEMU NISU SLUŽILI. TO JE ZA MENE BILO VAŽNO OTKRIĆE, RAZUMETE, JER SAM RAČUNOVOĐA. OTIŠAO SAM U NJEN STAN KADA JE BILA ODSUTNA I DETALJNO SAM GA PRETRAŽIO. BROJKE SU VEOMA ZANIMLJIVE U ZAVISNOSTI OD TOGA KAKO IH ČITATE. ONE SU MI RAZJASNILE MNOGE STVARI. IMALA JE POTPUNO NEOBJAŠNJIVA DODATNA PRIMANJA. NAJVIŠE DVAPUT NEDELJNO, A NAJMANJE DVAPUT ILI TRIPUT MESEČNO. NIJE BILO NIKAKVE SUMNJE. POKAZAO SAM JOJ DOKAZ. TO JE BILO TAČNO PRE TRI DANA. OPET JE BRIZNULA U PLAČ, ALI NIJE UPALILO. OVO NIJE MOGLA POREĆI. PONOVO JE POČELA SA SVOJIM SMEŠNIM PRAVDANJIMA. OPET JE POTEGLA TU SMEŠNU PRIČU O NEVEROVATNOJ BOLNICI, ISPRIČAVŠI MI KAKO MOŽE DA DOBIJE DVE HILJADE JENA SVAKI PUT KADA DOVEDE ŽENU ČIJA TRUDNOĆA NIJE ODMAKLA DALJE OD TREĆE NEDELJE. REKLA MI JE DA BOLNICA HOĆE DA KUPI SVAKI FETUS, AKO NIJE PROŠLO VIŠE OD TRI NEDELJE OD ZAČEĆA I DA ONA DOPUNJUJE SVOJU PLATU RADEĆI KAO NJIHOV POSREDNIK. ČUDNA PRIČA. BIO SAM VIŠE ZABRINUT NEGO SUMNJIČAV. PITAO SAM SE DA NIJE POLUDELA. KADA SAM RAZMISLIO O TOME, ZAKLJUČIO SAM DA TO I NIJE MOGUĆE. KAO ŽENI, NEDOSTAJALE SU JOJ STRASTI. KADA SAM ZATIM NASTAVIO DA JE ISPITUJEM, REKLA MI JE DA NE ZNA ŠTA ĆE SE S NJOM DOGODITI, AKO SE U BOLNICI SAZNA DA MI JE SVE OTKRILA. ODISTA JE BILA ZAPLAŠENA, TVRDEĆI DA BI JE MOŽDA I UBILI. OKUPLJENI FETUSI NISU UMIRALI. ODRŽAVAO IH JE NAROČITI UREĐAJ U BOLNICI I ONI SU SE RAZVIJALI U SAVRŠENIJA BIĆA NEGO ŠTO JE TO SLUČAJ SA ONIMA KOJA RASTU U MAJČINOJ UTROBI. NAŠE DETE JE ŽIVO I DOBRO. KAKO VAM SADA TO IZGLEDA? DRHTITE, ZAR NE? AKO JE TO BILA ISTINA, ONDA JE U PITANJU STVARNO NEŠTO KRUPNO, A AKO NIJE, ONDA NI KAO LAŽ NIJE BILO BAŠ SITNO. DA SE NE BI NA TOME ZAVRŠILO, REKOH JOJ: 'ODVEDI ME ONDA U TU BOLNICU.' AKO SAM POMISLIO DA ĆE SE NAĆI U ŠKRIPCU, PREVARIO SAM SE. OZBILJNO MI JE PREDLOŽILA DA O SVEMU PORAZGOVARA SA BOLNICOM. AKO JE TO ONO ŠTO ŽELIM.
<BR>&nbsp;&nbsp;&nbsp;&nbsp;&nbsp;NJEN ODGOVOR SAM DOBIO JUČE, NEŠTO POSLE PODNEVA. TELEFONlRALA MI JE U KANCELARIJU I REKLA DA ĆE NEKO IZ BOLNICE DOĆI S NJOM TE VEČERI U R-KAFE U ŠINJUKIJU POSLE SEDAM I DA ĆE MI SVE OBJASNITI. TAKO DA TREBA DA ODEM TAMO. BIO SAM IZNENAĐEN. JER NISAM PRETPOSTAVLJAO DA ĆE TO STVARNO UČINITI. POŠTO ZAMKA SADA NIJE DOLAZILA U OBZIR, ZAKLJUČIO SAM DA JE SIŠLA S UMA. ČEKAO SAM JE I ČEKAO U KAFEU; NIJE DOŠLA. TADA SAM SE JOŠ ZALUDNO PITAO DOK SAM POSTAJAO SVE NERVOZNIJI, DA LI BI JE SLEDEĆEG DANA MOŽDA TREBALO SMESTITI U NEKU BOLNICU ZA NERVNO POREMEĆENE. OSTALO ZNATE. LEPO SAM UPAO U KLOPKU. NE, NE GOVORIM O LJUDIMA IZ BOLNICE. MORA DA JE U PITANJU BIO NEKI MUŠKARAC. PRETPOSTAVLJAM DA SAM JOJ SMETAO, MADA TO NIJE REKLA, JER JE BILA STIDLJIVA. POŠTO JOJ JE BIO POTREBAN IZGOVOR, IZMISLILA JE POSAO SA BOLNICOM KOJA KUPUJE FETUSE. AKO ME BAŠ NIMALO NIJE VOLELA, ZAŠTO MI TO NIJE REKLA? NE ŽELIM DA ME U OVOM DOBU NAZIVAJU NERAZUMNIM. ONA NE BI UČINILA NIŠTA TAKO NASILNO; NE BI ME NAMERNO NAMAMILA DA ME NEKO PRETUČE. OSTAJE ČINJENICA DA SAM DUBOKO POVREĐEN.
<BR>
<BR>&nbsp;&nbsp;&nbsp;&nbsp;&nbsp;17.
<BR>&nbsp;&nbsp;&nbsp;&nbsp;&nbsp;"Pravi problem predstavlja, naravno, devojka, zar ne?"
<BR>&nbsp;&nbsp;&nbsp;&nbsp;&nbsp;Ugrizoh se za usnu, uzdržavajući se da ne kažem kako bi se stvari još više zapetljale da je i devojka umešana.
<BR>&nbsp;&nbsp;&nbsp;&nbsp;&nbsp;"Ali devojka je priznala da je ona ubica i očigledno nema nameru da izmeni priznanje, nije li tako?"
<BR>&nbsp;&nbsp;&nbsp;&nbsp;&nbsp;"To je ono što je čudno. Ako poverujemo ubijenome, ona je pomalo neurotična."
<BR>&nbsp;&nbsp;&nbsp;&nbsp;&nbsp;"Da je nešto nije uplašilo, pitam se?"
<BR>&nbsp;&nbsp;&nbsp;&nbsp;&nbsp;"Možda se jednostavno boji sopstvene senke ili, naprosto, pokušava da prikrije pravog ubicu. Naravno, uvek postoji mogućnost da joj je neko stvarno pripretio, bar pretpostavljam."
<BR>&nbsp;&nbsp;&nbsp;&nbsp;&nbsp;"Praktično govoreći, prve dve mogućnosti su verovatnije, ali kad razmislim o pretećem pozivu od malopre, nikako ne bih više odbacio i mogućnost zaplašivanja."
<BR>&nbsp;&nbsp;&nbsp;&nbsp;&nbsp;"Oh, da, telefonski poziv." Celo Tanomogijevo lice se namrgođeno zgrčilo kao da pokušava da dokuči značenje iz ovog mišljenja. "Onda bi to mogao da bude njen ljubavnik, zar ne? Ne, ne. Od početka sam bio protiv hipoteze o ljubavniku. Teško je zamisliti da on promišljeno ubije jednog tako dobroćudnog čoveka koji njoj ništa ne znači. Motiv je isuviše labav."
<BR>&nbsp;&nbsp;&nbsp;&nbsp;&nbsp;"Želite li da kažete kako bi trebalo da prihvatimo hipotezu da je bila umešana u nabavku fetusa?" Tanomogijevo klimanje glavom prekide smešak koji se javio na mojim usnama.
<BR>&nbsp;&nbsp;&nbsp;&nbsp;&nbsp;"Ne treba da me shvatite tako bukvalno. Ako ne prihvatimo hipotezu da je ubica ljubavnik, mogu samo da pretpostavim kako Cušida zna nešto nezgodno o ubici ili da mu je nešto učinio. Nešto tako strašno da je ovaj morao da ga ubije. Ovo obaveštenje ili ovakvo Cušidino ponašanje trebalo bi da se nazre u priznanju koje je nedavno dao. Isto tako, čak i hipoteza o trgovanju tronedeljnim fetusima zaslužuje pažnju zbog svoje čudnovatosti."
<BR>&nbsp;&nbsp;&nbsp;&nbsp;&nbsp;"Ako ni zbog čega drugog, a ono zbog razgovora."
<BR>&nbsp;&nbsp;&nbsp;&nbsp;&nbsp;"Naravno, samo zbog razgovora. Ograničenje na tri nedelje i fetus mogu predstavljati neku vrstu tajnog jezika. Šta mislite da i devojku podvrgnemo testu mašine? Čini mi se da bi to prvo trebalo uraditi."
<BR>&nbsp;&nbsp;&nbsp;&nbsp;&nbsp;"Pa, do guše smo se uvalili u ovo", rekoh nevoljko uzdahnuvši.
<BR>&nbsp;&nbsp;&nbsp;&nbsp;&nbsp;"Ali kad smo već dovde došli, ne možemo se sada povući. Moramo da se suočimo sa situacijom, nema nam druge."
<BR>&nbsp;&nbsp;&nbsp;&nbsp;&nbsp;"Pitam se da li bi trebalo. Pitam se neće li drugi obavestiti policiju čim shvate da smo zainteresovani za devojku. Oni ne bi oklevali da bilo koga ubiju, ako im to ide u račun."
<BR>&nbsp;&nbsp;&nbsp;&nbsp;&nbsp;"Čak i ako sedimo skrštenih ruku posumnjaće na nas. U pitanju je samo vreme. Ne možete da očekujete pobedu, ako ne učinite prvi korak. A ne moramo ni da je lično vidimo. Možemo nagovoriti komitet da pošalje po nju kola koja će je od stražnjeg ulaza u policijsku zgradu odbaciti do bolnice. Zanimljivo... predviđanje i tog tipa devojčine budućnosti."
<BR>&nbsp;&nbsp;&nbsp;&nbsp;&nbsp;Izgubio sam orijentaciju, pronicljivost i nalazio sam se na ivici očajanja. Ali smesta sam telefonirao Tomojasiju, koji je predvodio komitet; osećao sam se nelagodno poput nekog nespretnog bicikliste, sve dok on nije progovorio. Pokazalo se da je oduševljen što se neke važne ličnosti zanimaju za projekat, dodavši da smo uspeli da dobijemo odobrenje za analizu tela. Ukoliko ovo odobrenje shvatimo u najširem smislu, primetio je, lako možemo da uključimo i devojku. Složio se sa mojim predlogom i smesta je dobio šefovo odobrenje. Na njegovo pitanje kako stvari napreduju, neodređeno odgovorih da su rezultati veoma zanimIjivi. Odlučih da devojku prebacim iz policijske stanice u ordinaciju Doktora Jamamotoa u Centralnoj socijalnoj bolnici, ne pomenuvši pri tom IKT. Bio sam zadovoljan što se prebacivanje odvijalo bez problema, ali brinula me je brzina kojom sam gubio tle pod nogama.
<BR>&nbsp;&nbsp;&nbsp;&nbsp;&nbsp;Čekajući da devojka stigne u ordinaciju Doktora Jamamotoa, naložio sam mašinu da i dalje razloži rezultate analize leša, na taj način što bi ih podelila na opšte i posebne činioce; to jest, na elemente koji su zajednički svim živim bićima i elemente svojstvene ovom čoveku. Jedna takva informacija bila bi za nas veoma korisna. Da bismo dobili celu ličnost, biće dakle potrebno izvršiti analizu samo onih činilaca koji su karakteristični za samu osobu, a zatim ih dovesti u vezu sa elementima zajedničkim svima. U svakom slučaju, pošto su podaci još bili nepotpuni, nisam mnogo očekivao. Ali odgovor sam dobio začudujuće lako. Elementi osobeni za jednog čoveka - promenjivi parametri i jednačine ličnosti - bili su očito jednostavniji nego što sam mislio. Shvatih da su vrlo verovatno gotovo svi promenjivi parametri svodivi na relativne veličine, na mnoštvo fizičkih karakteristika. Isto će se ponoviti i pri ispitivanju moždanih talasa; bilo bi dovoljno istražiti hiljadu modela nekih dvadeset tipova. Odličan materijal koji se može pokazati komitetu. Otkucao sam listu promenjivih parametara, odnosno, fizičkih karakteristika koje su potrebne za analizu elemenata osobenih za jednog čoveka. Uspeo sam da ih navedem na samo jednom listu hartije za kucanje: sled uobičajenih reči koje se koriste u medicini i elementarnog japanskog. To je napokon predstavljalo nešto što se moglo nazvati čovekovom individualnošću.
<BR>&nbsp;&nbsp;&nbsp;&nbsp;&nbsp;"Slušaj, Tanomogi, ako nas pritisnu možemo ovoj listi dodati i praktičan primer i smatram da smo time u stanju da im sledeći put zamažemo oči. Šta ti o tome misliš?"
<BR>&nbsp;&nbsp;&nbsp;&nbsp;&nbsp;"Da, vrlo verovatno. Sa komitetom neće biti problema. Ideja o predvidanju ljudske budućnosti je ionako prošla."
<BR>&nbsp;&nbsp;&nbsp;&nbsp;&nbsp;"Ne sasvim. Još je samo neformalno prihvaćena."
<BR>&nbsp;&nbsp;&nbsp;&nbsp;&nbsp;"To je isto, ako uzmete u obzir dosadašnji stav komiteta."
<BR>&nbsp;&nbsp;&nbsp;&nbsp;&nbsp;"Da, pretpostavljam da je tako, ali..."
<BR>&nbsp;&nbsp;&nbsp;&nbsp;&nbsp;Pozvah Doktora Jamamotoa. Izgleda da devojka još nije stigla. Kada sam ga obavestio o sastavljanju liste osobenih elemenata ličnosti, nije bio u stanju, kao što sam i očekivao, da prikrije uzbuđenje. Prepustio sam slušalicu Vadi Katsuko; odlučio sam da sadržaj liste pohranim u kompjuter bolnice. Tanomogi mi je sipao kafu. Dok mi je zašećereni napitak tekao niz grlo, koje me je peklo od preteranog pušenja, ubijao sam vreme razmišljajući o glasinama koje su kružile o mamutskom predviđaču Moskva III, koji, kako su nam rekli, uskoro treba da bude konstruisan. Očigledno bi preuzeo na sebe opšte predviđanje finansija za sve neutralne i komunističke oblasti, pokrivajući tako pola sveta. Osećao sam se bedno dok sam razmišljao o tome. U Rusiji se mašina za predviđanje sve više razvijala, postajući spomenik ovog doba; a u Japanu je predstavljala samo jadnu mišolovku za gonjenje jednog ubice. Čak se i tehničar previjao i borio sa pacovom koji ga je držao za nogu.
<BR>&nbsp;&nbsp;&nbsp;&nbsp;&nbsp;Postepeno sam postajao sve zabrinutiji. Čekao sam i čekao, ali nikako nisu javljali da je devojka stigla. Odlučio sam da proverim Tomojasija.
<BR>&nbsp;&nbsp;&nbsp;&nbsp;&nbsp;"Ali, gospodine, mnogo polažem na tu mišolovku. Bilo šta da kažete, mašina je to sama izabrala, zar ne? Mašina, u svakom slučaju postupa logično."
<BR>&nbsp;&nbsp;&nbsp;&nbsp;&nbsp;"Ja ni u kom slučaju ne želim da odustanem."
<BR>&nbsp;&nbsp;&nbsp;&nbsp;&nbsp;"Tomojasu je javio da je devojka već krenula iz policijske stanice. Ali ako još nije stigla u bolnicu, zaista se trebalo zabrinuti."
<BR>&nbsp;&nbsp;&nbsp;&nbsp;&nbsp;I Tanomogi je bio zabrinut, gledajući tamo-amo po kontrolnim ekranima i istovremeno nešto mrmljajući.
<BR>&nbsp;&nbsp;&nbsp;&nbsp;&nbsp;"Problem je u sastavljanju programa. Ako ne žele da prihvate socijalne podatke, pa dobro, ne moraju. Smatram da nam je slabo mesto to što smo odveć zaokupljeni socijalnim podacima. Da nam je vidokrug širi, sigurno bismo mogli da izvršimo odlična predviđanja prirodnih pojava koja uopšte ne bi zaostajala za onima što ih vrši Moskva II. Ukratko, treba da nastavimo sa radom."
<BR>&nbsp;&nbsp;&nbsp;&nbsp;&nbsp;Zazvoni telefon. Tanomogi zgrabi slušalicu i prinese je uhu. Isturio je bradu; oči mu se iskolačiše.
<BR>&nbsp;&nbsp;&nbsp;&nbsp;&nbsp;Vesti su sigurno loše.
<BR>&nbsp;&nbsp;&nbsp;&nbsp;&nbsp;"Šta se dogodilo?"
<BR>&nbsp;&nbsp;&nbsp;&nbsp;&nbsp;"Mrtva je." Lagano zavrte glavom.
<BR>&nbsp;&nbsp;&nbsp;&nbsp;&nbsp;"Mrtva? Zašto?"
<BR>&nbsp;&nbsp;&nbsp;&nbsp;&nbsp;"Ne znam. Izgleda samoubistvo."
<BR>&nbsp;&nbsp;&nbsp;&nbsp;&nbsp;"Je li to sigurno?"
<BR>&nbsp;&nbsp;&nbsp;&nbsp;&nbsp;"Samoubistvo otrovom."
<BR>&nbsp;&nbsp;&nbsp;&nbsp;&nbsp;"Povežite je smesta sa mašinom u Jamamotoovoj ordinaciji. Ako izvršimo podrobnu analizu kao i u slučaju muškarca, odmah ćemo saznati motiv samoubistva i kako je došla do otrova."
<BR>&nbsp;&nbsp;&nbsp;&nbsp;&nbsp;"Bojim se da to nije moguće", odgovori on, ne odvajajući ruku sa spuštene slušalice. "Umrla je od veoma jakog nervnog otrova. Nervni sistem joj je potpuno uništen. Izgleda da nema nade da dobijemo bilo kakav normalan odgovor."
<BR>&nbsp;&nbsp;&nbsp;&nbsp;&nbsp;"Kakva zbrka", promrmljah, čupkajući vrh cigarete kojom sam oprljio prste. Nisam čak ni osetio toplotu. Mada sam mislio da sam smiren, kolena su mi klecala od silnog uzbuđenja.
<BR>&nbsp;&nbsp;&nbsp;&nbsp;&nbsp;"Pokušajmo ipak da ubedimo doktora Jamamotoa."
<BR>&nbsp;&nbsp;&nbsp;&nbsp;&nbsp;Razgovor je samo potvrdio da nema nade. Doktor Jamamoto nam je rekao da je retkost dobiti leš sa tako uništenim nervima. Postoji optimalna doza koja se uzima pri trovanju otrovom. Ako se prekorači, dolazi do povraćanja, tako da se uneta količina smanjuje. Doza u devojčinom telu bila je toliko velika da je trebalo da postane nedelotvorna, sem ako otrov nije potkožno unet u telo. Otrov joj je prošao kroz celo telo, pa ipak nije pronađen nikakav znak uboda igle. Kako je posle izlaska iz zatvorske ćelije stalno bila pod nadzorom stražara nije bila u prilici da sebi da injekciju. Postojalo je samo jedno razumljivo rešenje: da je prethodno oralnim putem uzela neku drogu, na primer, derivat opijuma, od čega joj se paralisao centar za povraćanje, tako da joj je to omogućilo da zatim uzme prejaku dozu. Ali to je bilo suviše komplikovano.
<BR>&nbsp;&nbsp;&nbsp;&nbsp;&nbsp;Nagovestio nam je da ćemo, ako budemo tragali za nekim prihvatljivim objašnjenjem, naravno stići do ubice. Shvatih da doktor Jamamoto pokušava da me izazove, ali nisam se dao. Ne bi vredelo pretvarati se kao da znam nešto što drugi ne znaju. Dok ne saznam ko su mi protivnici, moram da igram na sigurno.
<BR>&nbsp;&nbsp;&nbsp;&nbsp;&nbsp;Čim sam spustio slušalicu, telefon je ponovo zazvonio. Ovoga puta začuh opor škripav glas.
<BR>&nbsp;&nbsp;&nbsp;&nbsp;&nbsp;"Profesor Katsumi? Lepo sam vas upozorio. Nije bilo pametno od vas. Pošto ste predaleko otišli..."
<BR>&nbsp;&nbsp;&nbsp;&nbsp;&nbsp;Nisam sačekao kraj, već dodao slušalicu Tanomogiju: "Zastrašivač."
<BR>&nbsp;&nbsp;&nbsp;&nbsp;&nbsp;"Slušajte. Ko ste vi? Kako se zovete?" povika Tanomogi ali telefon istog trenutka zaćuta.
<BR>&nbsp;&nbsp;&nbsp;&nbsp;&nbsp;"Šta je rekao?"
<BR>&nbsp;&nbsp;&nbsp;&nbsp;&nbsp;"Da je policija postala revnosna."
<BR>&nbsp;&nbsp;&nbsp;&nbsp;&nbsp;"Zar vam se ne čini da ste već čuli ovaj glas?"
<BR>&nbsp;&nbsp;&nbsp;&nbsp;&nbsp;"Oh?"
<BR>&nbsp;&nbsp;&nbsp;&nbsp;&nbsp;"Ne mislim toliko na glas, koliko na naglasak." Nešto mi u deliću sekunde sinu na površini sećanja, ali odmah se ugasi.
<BR>&nbsp;&nbsp;&nbsp;&nbsp;&nbsp;"Možda bih ga prepoznao kada bi ponovo nazvao."
<BR>&nbsp;&nbsp;&nbsp;&nbsp;&nbsp;"Ne mislim da je on potpuni stranac. Suviše brzo saznaje novosti. To je neko iznutra."
<BR>&nbsp;&nbsp;&nbsp;&nbsp;&nbsp;"Šta ćemo sad?"
<BR>&nbsp;&nbsp;&nbsp;&nbsp;&nbsp;Izvlačeći prste, Tanomogi je stao da se osvrće oko sebe kao da traži vešalicu na koju bi odložio šešir. "Sve mi se čini da se krug zatvara. Uhvaćeni smo ako ne pronađemo neku rupu."
<BR>&nbsp;&nbsp;&nbsp;&nbsp;&nbsp;"Šta bi se desilo da policiji iznesemo ceo slučaj onako kako se stvarno odigrao?"
<BR>&nbsp;&nbsp;&nbsp;&nbsp;&nbsp;"Policiji?" Tanomogi napući usne. "Možemo li da im pružimo dokaze da je naša priča verodostojna?"
<BR>&nbsp;&nbsp;&nbsp;&nbsp;&nbsp;"Zar devojčino ubistvo nije dovoljan dokaz da mi nismo krivci?"
<BR>&nbsp;&nbsp;&nbsp;&nbsp;&nbsp;"To neće upaliti. Čak ako za sada i pretpostavimo da je devojka ubijena, Cuda i Kimura su slobodno posećivali policijsku stanicu, tako da su sigurno bili u prilici da joj se približe. Od kada smo dobili zeleno svetlo od onih sa vrha, za izvesno vreme smo skinuti sa spiska osumnjičenih za ubistvo računovođe. Ali ako sumnjaju na nas, onda će posumnjati i na Cudu i Kimuru. U stvari, to pre zvuči kao da vodimo institut za ubistva. Baš dobra dosetka. Svetska akademija za ubistva."
<BR>&nbsp;&nbsp;&nbsp;&nbsp;&nbsp;"Čisto nagadanje. Sve o čemu si govorio predstavlja samo puko nagađanje."
<BR>&nbsp;&nbsp;&nbsp;&nbsp;&nbsp;"Tačno. Ono to i jeste."
<BR>&nbsp;&nbsp;&nbsp;&nbsp;&nbsp;"Danas policija visoko ceni činjenične dokaze. Kada je, na primer, devojka dobila otrov uzela je..."
<BR>&nbsp;&nbsp;&nbsp;&nbsp;&nbsp;"Gospodine, komitet nam je izišao u susret zato što je smatrao da će naša mašina odigrati ključnu ulogu u rešavanju ovog slučaja, nije li tako? To smo isto i mi mislili. Verovali smo u njene sposobnosti. Ali naši protivnici su neočekivano jaki. Zar smatrate da je policija u stanju da slomi neprijatelja protiv koga je čak i mašina nemoćna?"
<BR>&nbsp;&nbsp;&nbsp;&nbsp;&nbsp;"Neprijatelja?"
<BR>&nbsp;&nbsp;&nbsp;&nbsp;&nbsp;"Da. Jasno je da je reč o neprijatelju."
<BR>&nbsp;&nbsp;&nbsp;&nbsp;&nbsp;Oborih pogled i zadržah dah. Ne smem da se uzbudim. Ne postoji zakon koji bi mi zabranio da saslušam Tanomogija. Ako je neprijatelj zaista postojao, onda sve ono što se dogodilo sigurno nije predstavljalo samo slučajnost.
<BR>&nbsp;&nbsp;&nbsp;&nbsp;&nbsp;Cuda upade u kancelariju. Uhapsili su jednog sumnjivog ali su ga odmah i oslobodili. Pogrešno utvrđen identitet; prodavac cigareta je pogrešno pokazao na njega među onima koji su odgovarali opisu. Rekao je da je jedan od kriminalaca bio oniži čovek, naizgled gospodskog držanja, sa blizu primaknutim očima koje su okrutno sijale. Odlučih da prećutim Tanomogiju sadržaj Cudinog izveštaja. Nisam mogao da obuzdam gorak osmeh.
<BR>&nbsp;&nbsp;&nbsp;&nbsp;&nbsp;"Šta misliš kako izgleda ovaj kriminalac?"
<BR>&nbsp;&nbsp;&nbsp;&nbsp;&nbsp;"Sve sam uvereniji da nije reč o jednom čoveku, već o organizaciji."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ne umem tačno da objasnim. U pitanju je samo predosećanje."
<BR>&nbsp;&nbsp;&nbsp;&nbsp;&nbsp;Kiša je prestala i neprimetno se spustio mrak.
<BR>&nbsp;&nbsp;&nbsp;&nbsp;&nbsp;"Prošlo je sedam. Pitam se ne bi li bilo pametno poslati ostale kući."
<BR>&nbsp;&nbsp;&nbsp;&nbsp;&nbsp;"Obavestiću ih."
<BR>&nbsp;&nbsp;&nbsp;&nbsp;&nbsp;Slučajno pogledah kroz prozor; kod glavne kapije opazih nekog čoveka sa cigaretom. Bilo je mračno, tako da nisam mogao jasno da mu vidim crte lica. On odjednom podiže pogled i primetivši me, žurno se udalji.
<BR>&nbsp;&nbsp;&nbsp;&nbsp;&nbsp;"Misliš li da je to ista ona organizacija koja kupuje fetuse mlađe od tri nedelje?"
<BR>&nbsp;&nbsp;&nbsp;&nbsp;&nbsp;"Pa, ne znam", odgovori izgubljeno Tanomogi dok je okretao broj na telefonu. "U celom svetu se već vrše izučavanja vanmateričnog razvoja sisara."
<BR>&nbsp;&nbsp;&nbsp;&nbsp;&nbsp;"Vanmateričan razvoj?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Hm... Da li ti je to upravo sada palo na pamet ili si čekao zgodnu priliku da mi to saopštiš?"
<BR>&nbsp;&nbsp;&nbsp;&nbsp;&nbsp;"Ne, razmišljao sam o tome, ali nisam imao prilike da vas izvestim."
<BR>&nbsp;&nbsp;&nbsp;&nbsp;&nbsp;"Tačno je, nisi imao. Logično je da bi trebalo da postoje takve organizacije. Ali dopusti da ti kažem, sve je to izmišljotina. Zaboravi na to."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Zato što time prikrivaš istinu."
<BR>&nbsp;&nbsp;&nbsp;&nbsp;&nbsp;"Da li je tako... da li..."
<BR>&nbsp;&nbsp;&nbsp;&nbsp;&nbsp;"U redu. Nastavi, završi telefonski razgovor."
<BR>&nbsp;&nbsp;&nbsp;&nbsp;&nbsp;"Ali", reče Tanomogi i ne okrenuvši se prema telefonu, "video sam pacove sa škrgama kako žive u vodi. Prave vodene životinje koje nisu izgubile osobine sisara."
<BR>&nbsp;&nbsp;&nbsp;&nbsp;&nbsp;"Besmislica."
<BR>&nbsp;&nbsp;&nbsp;&nbsp;&nbsp;"Istina je. Kažu da vanmateričnim razvojem fetusa namerno odvajaju razvoj pojedinačnog stvorenja od njegovog filogenetskog referencijalnog okvira, odnosno, od normalnog razvojnog konteksta karakterističnog za njegovu vrstu. Nikada nisam video vodenog psa, ali on, kako se čini, stvarno postoji. Teško je odgajiti biljojedne životinje, ali je zato prilično lako odgajiti karnivorne i omnivorne sisare."
<BR>&nbsp;&nbsp;&nbsp;&nbsp;&nbsp;"Gde sve to postoji?"
<BR>&nbsp;&nbsp;&nbsp;&nbsp;&nbsp;"Nedaleko od Tokija. U laboratoriji koja pripada bratu nekoga koga vi poznajete, gospodine."
<BR>&nbsp;&nbsp;&nbsp;&nbsp;&nbsp;"Ko je to?"
<BR>&nbsp;&nbsp;&nbsp;&nbsp;&nbsp;"Doktor Jamamoto iz Centralne socijalne bolnice... njegov stariji brat. Poznajete ga, zar ne? Danas je kasno, ali razmišljao sam da vas pozovem da sutra pođemo tamo. Naravno, ne mislim da već vrše istraživanja na ljudskim fetusima. Ali možda izvedemo neki zaključak. To je na izvestan način zaobilazan put, ali kako smo sada ostali bez pravih izvora obaveštenja zbog dva ubistva, nemamo šta da izgubimo."
<BR>&nbsp;&nbsp;&nbsp;&nbsp;&nbsp;"Prestani. Dosta mi je te igre detektiva. Tamo napolju se nalazi neki sumnjiv momak koji motri na nas. Ako nije iz policije, verovatno je ubica."
<BR>&nbsp;&nbsp;&nbsp;&nbsp;&nbsp;"Stvarno?"
<BR>&nbsp;&nbsp;&nbsp;&nbsp;&nbsp;"Uveri se sam."
<BR>&nbsp;&nbsp;&nbsp;&nbsp;&nbsp;"Pozvaću stražara da proveri ko je."
<BR>&nbsp;&nbsp;&nbsp;&nbsp;&nbsp;"Možeš takođe da javiš policiji kada si već kod telefona."
<BR>&nbsp;&nbsp;&nbsp;&nbsp;&nbsp;"Da im kažem kako vas čeka neki ubica?"
<BR>&nbsp;&nbsp;&nbsp;&nbsp;&nbsp;"Reci im šta hoćeš", odvratih ustajući sa stolice. Promenih cipele i uzeh poslovnu tašnu. "Idem kući. Bilo bi bolje da i ti pođeš kada obavestiš ostale."
<BR>
<BR>&nbsp;&nbsp;&nbsp;&nbsp;&nbsp;18.
<BR>&nbsp;&nbsp;&nbsp;&nbsp;&nbsp;Zbog nečega sam bio nervozan, ali ta nervoza nije se ni na koga posebno odnosila; i mada sam želeo da stvari dovedem u red, nisam znao odakle da počnem. Nije u pitanju bio nedostatak putokaza, jer njih je bilo i previše. Jedan drugom su protivrečili i nisam znao koji da sledim.
<BR>&nbsp;&nbsp;&nbsp;&nbsp;&nbsp;Na putu kući, nisam primetio da me iko prati. Na zvuk ulaznih vrata, moja žena odjednom širom otvori ona od predsoblja. Zbog nečega je iščekivala moj povratak. Ne sačekavši da skinem cipele, iznenada me je oslovila tihim, hrapavim glasom.
<BR>&nbsp;&nbsp;&nbsp;&nbsp;&nbsp;"Šta se danas dogodilo u bolnici?"
<BR>&nbsp;&nbsp;&nbsp;&nbsp;&nbsp;Bila je obučena za izlazak; ili se upravo vratila ili se spremala da negde pođe. Pa ipak, dok je stajala tu sa kosom koja se ocrtavala spram svetiljke u holu, zbog nečega je bila užasno uznemirena. Nisam mogao da razaberem o čemu govori. Što se tiče bolnice, jedino mi je padala na pamet soba za elektronsko dijagnoziranje u Centralnoj socijalnoj bolnici koja je postala središte mojih teškoća. Ali kako mi je žena saznala za to? I zašto je, ako je već saznala, zbog toga zabrinuta?
<BR>&nbsp;&nbsp;&nbsp;&nbsp;&nbsp;"Kako to misliš, šta se dogodilo? Valjda, da li se nešto dogodilo?"
<BR>&nbsp;&nbsp;&nbsp;&nbsp;&nbsp;"Oh, dragi..."
<BR>&nbsp;&nbsp;&nbsp;&nbsp;&nbsp;Kazala je to tako drhtavim glasom i tako patetičnim tonom da sam se i nehotice ukočio u mestu. Mogao sam da čujem najstarijeg sina Jošia kako se u dnevnoj sobi na mahove razdražujući smeje u skladu sa muzikom na televizoru. Čekao sam šta će moja žena dalje da kaže. Čak sam osetio da je naslutila neku omašku koja je mogla da mi se potkrade, ma kako to neverovatno izgledalo. Nisam mogao da se setim da sam išta spomenuo o Jamamotoovoj laboratoriji za elektronsko dijagnoziranje. Ali ona je očigledno čekala da ja progovorim.
<BR>&nbsp;&nbsp;&nbsp;&nbsp;&nbsp;Posle kratke, neprirodne tišine, ona konačno poče.
<BR>&nbsp;&nbsp;&nbsp;&nbsp;&nbsp;"Uradila sam onako kako mi je rečeno. Zaista si neodgovoran, kada zaboravljaš i da si telefonirao. Čak i da jesi, sramota je što nisi došao po mene."
<BR>&nbsp;&nbsp;&nbsp;&nbsp;&nbsp;"Telefonirao? Ja... telefonirao?"
<BR>&nbsp;&nbsp;&nbsp;&nbsp;&nbsp;Žena me iznenadeno pogleda.
<BR>&nbsp;&nbsp;&nbsp;&nbsp;&nbsp;"Pa da, zar nisi?"
<BR>&nbsp;&nbsp;&nbsp;&nbsp;&nbsp;"Ja tebe pitam. O kakvom to telefonskom razgovoru govoriš?"
<BR>&nbsp;&nbsp;&nbsp;&nbsp;&nbsp;Video sam kako je progutala knedlu.
<BR>&nbsp;&nbsp;&nbsp;&nbsp;&nbsp;"Ali ti si nazvao. Tako su mi rekli u bolnici. Jesi, zar ne?"
<BR>&nbsp;&nbsp;&nbsp;&nbsp;&nbsp;Žena mi je bila potpuno zbunjena. To se moglo i očekivati. Bila je ljuta i uzbuđena zbog nečega o čemu ja nisam imao pojma, ali njen nemir postao je potpuno neosnovan usled činjenice da ja nisam uopšte znao o čemu je reč. Sastavio sam njenu isprekidanu i nepovezanu priču i na kraju je ispalo ovo:
<BR>&nbsp;&nbsp;&nbsp;&nbsp;&nbsp;Oko tri sata, ubrzo nakon što se Jošio vratio iz škole, moju ženu nazvao je porodični ginekolog. Radio je u skromnoj opštoj bolnici koja je od nas udaljena pet minuta autobusom. Direktor je bio moj prijatelj. (Kada mi je ovo rekla, setih se: baš pre nekoliko dana, žena je dobila pozitivne rezultate trudnoće - pošto je imala jednu vanmateričnu trudnoću, bila je veoma nervozna zbog svog stanja - i razgovarali smo šta da uradimo. Pitala me je da li da zadrži dete ili da ode na abortus. Međutim, ja joj nisam ništa određeno kazao. Upravo u to vreme bio sam usred krize sa mašinom.) U pozivu je mojoj ženi rečeno da sam ja poručio da odmah toga dana treba da se podvrgne D i C. Oklevala je. Očito je pomišljala da odbije. Odmah me je pozvala u kancelariju, ali nisam bio tamo. (Oko tri sam bez sumnje bio u Tomojasijevoj kancelariji gde sam pregovarao oko preuzimanja tela. Ko god da je primio poruku bio je toliko zatrpan tekućim poslom da je sigurno zaboravio da mi je prenese.) Mada nerado, ipak je otišla.
<BR>&nbsp;&nbsp;&nbsp;&nbsp;&nbsp;"Znači ipak si otišla na abortus?" Moj nehotice prekoran ton, nesumnjivo je imao za cilj da prikrije zabrinutost koja me je obuzela.
<BR>&nbsp;&nbsp;&nbsp;&nbsp;&nbsp;"Jesam. Šta sam drugo mogla?" nastavi ona prkosno, prateći me do moje radne sobe na drugom spratu. Jošio me nezainteresovano pozdravi u hodniku. "U svakom slučaju želela sam da o tome porazgovaram sa doktorom, ali nije bio tamo mada me je sam pozvao da dođem. To me je naljutilo i odlučila sam da se smesta vratim kući. Upravo kada sam se spremala da krenem, jedna žena koja je ličila na bolničarku sa madežom na desnom obrazu, pođe za mnom. Reče mi da će se doktor uskoro vratiti i upita me da li bih bila ljubazna da uzmem lek i sačekam malo u čekaonici. Bio je to neki gorak prah umotan u crvenu hartiju. Pomislila sam da crveni papir možda ne predstavlja oznaku za otrov. U svakom slučaju bilo je nešto vrlo jako. Nakon kraćeg vremena osećala sam se veoma čudno, kao da mi se celo telo uspavalo sem očiju i ušiju. Posle toga... ne sećam se. Sve je nejasno, kao da stvari nisam gledala sopstvenim očima. Mislim da su me prihvatili s obe strane i smestili u kola koja su me odvezla u drugu bolnicu, sa jednim dugačkim crnim hodnikom. I doktor je bio neki drugi. Kazao mi je da je moj lekar obavešten o ovome, a zatim su izveli operaciju. Nisam imala vremena čak ni da razmislim. Kada je sve bilo gotovo, ne znam zašto, dali su mi gomilu sitnog novca pre nego što sam otišla."
<BR>&nbsp;&nbsp;&nbsp;&nbsp;&nbsp;"Sitnog novca?"
<BR>&nbsp;&nbsp;&nbsp;&nbsp;&nbsp;"Da. Zar mi nisi ti to ostavio?"
<BR>&nbsp;&nbsp;&nbsp;&nbsp;&nbsp;"Koliko?" rekoh, nehotice ustajući.
<BR>&nbsp;&nbsp;&nbsp;&nbsp;&nbsp;"Sedam hiljada jena. Mada ne znam kako je baš ispalo tako okruglo."
<BR>&nbsp;&nbsp;&nbsp;&nbsp;&nbsp;"Ako se dobro sećam, bila si manje od tri nedelje u drugom stanju, zar ne?" Kada sam pokušao da dohvatim paklo cigareta, srušio sam čašu s vodom koja je tu ostala neispijena još od noćas.
<BR>&nbsp;&nbsp;&nbsp;&nbsp;&nbsp;"Da, čini mi se da je bilo baš negde oko tri nedelje."
<BR>&nbsp;&nbsp;&nbsp;&nbsp;&nbsp;Prosuta voda se podlila pod neke knjige koje sam tu naslagao. "Donesi nešto da obrišeš ovo." Sedam hiljada jena... trudnoća koja nije prešla tri nedelje. Ukočenost mi se širila od potiljka niz vrat i leđa, kao da sam se peo uz planinu sa ruksakom teškim stotinu funti. Izbegao sam ženin pogled koji mi je podozrivo uputila dok je starim novinama upijala prosutu vodu. "Koja je bila ta bolnica."
<BR>&nbsp;&nbsp;&nbsp;&nbsp;&nbsp;"Stvarno ne znam. Sela sam u kola koja su mi pozvali i došla pravo kući."
<BR>&nbsp;&nbsp;&nbsp;&nbsp;&nbsp;"Da li se bar sećaš mesta?"
<BR>&nbsp;&nbsp;&nbsp;&nbsp;&nbsp;"Čekaj da razumislim... Bila je prilično daleko, to znam. Mislim da je dosta daleko prema jugu, blizu okeana. Dremala sam na putu." A zatim dodade sumnjičavim glasom: "Ali ti sigurno znaš koja je to bolnica, zar ne?"
<BR>&nbsp;&nbsp;&nbsp;&nbsp;&nbsp;Nisam ni potvrdio, ni porekao. Došao sam do određenog zaključka, ali ne onakvog kakav je moja žena očekivala. U svakom slučaju, da sam na to nešto odgovorio samo bih je podstakao da i dalje postavlja pitanja na koja bih morao da odgovaram. Kada sam se ponovo pribrao, pomislih kako sam situciju shvatio bar delimično, ako ne potpuno; u stvari, ništa nisam shvatio. Moja zbunjenost se sve više povećavala. Odjednom sam se toliko razljutio na nedopustiv postupak kojim su i moju ženu uvukli u istu zamku gde i mene, tako da mi je vidokrug postao užasno sužen.
<BR>
<BR>&nbsp;&nbsp;&nbsp;&nbsp;&nbsp;19.
<BR>&nbsp;&nbsp;&nbsp;&nbsp;&nbsp;Sišao sam da telefoniram. Moja žena je pokušala da natera Jošia da ugasi televizor, ali sam mu ja namerno dozvolio da ga i dalje gleda. Kakva zbrka ako je i ona umešana u ovu fantastičnu rabotu.
<BR>&nbsp;&nbsp;&nbsp;&nbsp;&nbsp;Prvo sam telefonirao u bolnicu moga prijatelja, i zamolio da mi pronađu adresu našeg stalnog ginekologa. Dali su mi broj njegovog kućnog telefona. Bio je kod kuće. Potpuno sam ga zbunio svojim pitanjima. Odgovorio mi je da, naravno, ništa ne zna ni o kakvoj mojoj poruci, pa, dakle, da nije pozvao moju ženu. Pored toga mi je još rekao da je juče u to vreme imao zakazanu kućnu vizitu. Da bih bio sasvim siguran, pitao sam ga da li poznaje ženu, odnosno bolničarku, koja je mojoj supruzi dala lek. Odgovorio je da ne poznaje nijednu bolničarku sa madežom na obrazu. Obistinilo se ono najgore, čega sam se potajno i plašio.
<BR>&nbsp;&nbsp;&nbsp;&nbsp;&nbsp;Dok sam okretao broj Instituta, osetih bol u grudima kao da mi se ustreptalo srce spustilo u stomak. Jasno je da se poreklo ovog plana nahodi u činjenici da se tok događaja koji su se odjednom zbili, ne obazire na opšte pravilo prema kome se događaji uvek odvijaju u pravcu najveće verovatnoće.
<BR>&nbsp;&nbsp;&nbsp;&nbsp;&nbsp;Sedam hiljada jena... fetusi stari tri nedelje... vanmaterično razviće... miševi sa škrgama... vodeni sisari.
<BR>&nbsp;&nbsp;&nbsp;&nbsp;&nbsp;Slučajnost je uvek neočekivana iz jednostavnog razloga što se zbiva naizgled bez uzroka - kao u nekoj melodrami. Muškarčeva smrt, sumnja, devojčina smrt, tajanstveni telefonski pozivi, kupovina i prodaja fetusa, zamka u koju je upala moja žena - lančana reakcija, koja je počela sasvim slučajno, nastavila se od jednog događaja do drugog, da bi se na kraju pretvorila u jedinstveni lanac koji mi se obmotao oko vrata. Proganjao me je, kao što se činilo neki ludak bez ikakvog cilja i motiva. To je bilo neizdrživo za moj racionalni um.
<BR>&nbsp;&nbsp;&nbsp;&nbsp;&nbsp;Telefonirao sam dežurnom čuvaru i raspitao se da li još gori svetlo u sobi sa kompjuterima. Nakašljao se, pročistivši grlo, a zatim hrapavim glasom odgovorio da su svetla pogašena i da očigledno tamo nema nikoga. Pojeo sam sendvič sa sirom, zalio ga pivom i spremio se da odmah krenem. Žena mi je stajala zbunjena, grebuckajući noktima leve ruke ukrućenu podlakticu desne kojom je podbočila bradu. Budući da je došla do zaključka kako sam se razbesneo usled neprijatnosti koja se dogodila u bolnici, bez sumnje se sada osećala krivom zbog načina na koji je reagovala u prvom uzbuđenju.
<BR>&nbsp;&nbsp;&nbsp;&nbsp;&nbsp;"Zašto se ne okaneš svega? Mora da si umoran."
<BR>&nbsp;&nbsp;&nbsp;&nbsp;&nbsp;"Da li je sedam hiljada jena bilo u nekom kovertu?"
<BR>&nbsp;&nbsp;&nbsp;&nbsp;&nbsp;"Ne, samo neupakovana sitnina."
<BR>&nbsp;&nbsp;&nbsp;&nbsp;&nbsp;Sprečih je da ode po novac i obuh cipele.
<BR>&nbsp;&nbsp;&nbsp;&nbsp;&nbsp;"Kada češ imati malo vremena? Želim o nečemu da porazgovaram s tobom... o Jošiu. Uvek krene u školu, aIi kažu mi da ne ode na časove. Razgovarala sam sa učiteljem o tome."
<BR>&nbsp;&nbsp;&nbsp;&nbsp;&nbsp;"Zaboravi. Još je dete."
<BR>&nbsp;&nbsp;&nbsp;&nbsp;&nbsp;"Hoćemo li na plažu prekosutra, u nedelju?"
<BR>&nbsp;&nbsp;&nbsp;&nbsp;&nbsp;"Hoćemo, ako komitet sutra donese neku odluku."
<BR>&nbsp;&nbsp;&nbsp;&nbsp;&nbsp;"Znaš, Jošio to očekuje."
<BR>&nbsp;&nbsp;&nbsp;&nbsp;&nbsp;Jednu za drugom razbijao sam krhke ljuske jajeta u svom srcu; kada sam završio s tim, otiđoh, bez reči. U svakom slučaju, u pitanju su bile samo krhke ljuske jajeta. Čak i da ih nisam smrskao, neko drugi bi to sigurno uradio. Umesto da budem nervozan, iščekujući kada će se razbiti, trebalo je da budem zadovoljan što sam ih sam smrskao.
<BR>&nbsp;&nbsp;&nbsp;&nbsp;&nbsp;Kada sam izišao, začuo sam zvuk koraka koji prelaze ulicu, žureći prolazom prema kapiji. Kretoh uobičajenim putem u pravcu glavne ulice, kada koraci napustiše prolaz i nastaviše da me prate, tobože slučajno. To je sigurno bio onaj isti koji je nedavno tumarao ispred Instituta. Iznenada se okrenuh i kretoh u suprotnom smeru, pravo prema svom uhodi, koji je zbunjeno potprašio pete niz ulicu. U poređenju sa uhodama o kojima sam čitao u romanima ovaj je bio veoma glup. Pravi amater. A ako to nije slučaj, onda je možda namerno pokušavao da mi otkrije svoje prisustvo. Pa ipak, nastavio sam za njim žurnim korakom.
<BR>&nbsp;&nbsp;&nbsp;&nbsp;&nbsp;Bio sam nešto brži od njega. Dugo nisam trčao, ali izgleda da još i danas imam koristi od školskih treninga. Pored toga, momak je za trenutak zastao na sledećoj raskrsnici, pitajući se kuda da krene, tako da sam još više smanjio udaljenost koja nas je delila. Kretali smo se po šljunkovitom terenu i ja sam ga dostigao posle stotinak jardi, a onda provukao svoju desnu ruku ispod njegove leve i povukao ga. Pokušao je da pobegne, ali je izgubio korak i pao na koleno. Umalo da i mene nije povukao za sobom, ali uspeo sam da se zadržim na nogama i da ga ne ispustim. Počeli smo da se rvemo, bez reči, teško dišući, pokušavajući da se nađemo u nadmoćnom položaju. Kada je bilo u pitanju trčanje, imao sam više izgleda da pobedim, ali što se tiče elastičnosti tela, dobro sam znao da nisam mogao da se poredim s njim. Izvivši se u stranu, on se odjednom baci napred i ulete svojom masnom glavom u moj stomak. Zateturah se unazad i padoh, izgubivši vazduh, poput komada olova.
<BR>&nbsp;&nbsp;&nbsp;&nbsp;&nbsp;Kada sam se povratio, začuo sam udaljeni bat njegovih žurnih koraka. Očito sam za trenutak izgubio svest. Ali nisam imao snage da ga gonim; za mene se zalepio odvratan smrad njegove pomade. Kada ustadoh, zabolelo me je ispod rebara kao da se unutra nešto slomilo. Presamitih se i povratih pivo pomešano sa stomačnim kiselinama.
<BR>&nbsp;&nbsp;&nbsp;&nbsp;&nbsp;Kada sam se očistio, uputih se ka glavnom prolazu i pronađoh taksi. Zamolio sam ga da me sačeka ispred Tanomogijevog stana u Takata no Babu. Raspitao sam se kod vratara, ali Tanomogi nije bio tamo. Rekao mi je da ovaj ne samo što nije izišao, već uopšte nije ni dolazio kući. Taksijem sam smesta otišao u Institut.
<BR>&nbsp;&nbsp;&nbsp;&nbsp;&nbsp;Gužvajući peškir koji je obmotao oko vrata, stražar je izgledao veoma nervozan kada me je ugledao. Bio je do pola go.
<BR>&nbsp;&nbsp;&nbsp;&nbsp;&nbsp;"Slušajte vi. Svetla su upaljena."
<BR>&nbsp;&nbsp;&nbsp;&nbsp;&nbsp;"Oh... da, vidim da jesu. Pozvaću da proverim. Verovatno su se upalila dok sam se kupao. Samo trenutak, molim vas."
<BR>&nbsp;&nbsp;&nbsp;&nbsp;&nbsp;Ne obraćajući pažnju na njega, uđoh u Institut. Zgrada je bila utonula u mrtvu tišinu. Progutala me je tama i svaki korak koji sam napravio nagonio je tišinu da šušti poput tmastog lista hartije. Konačno je svetlost, koja je sijala kroz jedna vrata, odala nečiju prisutnost. Jedine ključeve smo imali ja i Tanomogi; jedan rezervni se nalazio u stražarnici. Mora da je Tanomogi ostao i dalje da radi (u tom slučaju vratar mi je zbog nečega lagao.) lli se možda vratio da uzme nešto što je zaboravio? Bilo šta da je posredi, ponovo sam se našao licem u lice sa jednom slučajnošću. Biće, međutim, da sam na neki način napola predvideo da ću zateći Tanomogija kada dođem ovamo. Nisam mogao tačno da objasnim zašto, ali osećao sam to. Tanomogi bi me, bez sumnje, pozdravio rekavši nešto što bi izazvalo utisak da je ovamo došao sa namerom da me vidi. Da li bi to bila istina ili laž? Nisam znao, ali u svakom slučaju dok bude govorio na prijatnom licu će mu igrati osmeh. Pomislio sam kako nikada ne bih imao hrabrosti da mu sa smeškom odgovorim. Nisam želeo da mi se takve misli motaju po glavi, ali imao sam sve jači utisak da više neću moći da podnosim Tanomogija s takvom blagošću kao do sada. Mada je bilo nerazumno pretpostaviti da je kovao sa neprijateljem zaveru protiv mene, predstavljao je krajnje neverovatnu slučajnost da smo odlučili da kao slučaj za testiranje u svrhu predviđanja uzmemo baš računovođu koji je odmah potom ubijen. I bilo je sasvim neshvatljivo da je od samog početka trebalo da uzmem zdravo za gotovo splet slučajnosti kao što je bila i ova izmišljena priča. Ipak, on kao da je znao više od mene i video u budućnost korak dalje od mene. (On je bio taj koji je prvi pomenuo tako ekstravagantnu ideju kao što su vodeni sisari i na taj način podržao hipotezu o prodaji fetusa.) Inače bi cela stvar izgledala kao puka fantastična predstava detinjastog računovođe. Tanomogi je tada očigledno želeo još nešto da kaže; ali izgledalo je suviše smešno; ja sam otišao, bandoglavo, ne saslušavši ga. Sada, međutim, nije bilo vremena za svojeglavost; želeo sam neki trag, bilo kakav.
<BR>
<BR>&nbsp;&nbsp;&nbsp;&nbsp;&nbsp;20.
<BR>&nbsp;&nbsp;&nbsp;&nbsp;&nbsp;Vrata su bila otključana. Potiskujući bol u rebrima, okrenuh kvaku i otvorih ih jednim pokretom. Iznenadih se kada mi obraze zapahnu hladan vazduh. Ali još više me je zaprepastila osoba usiljenog osmeha sa kojom sam se suočio; ruke su joj bile položene na naslon stolice ispred mašine. Bila je to Vada Katsuko. Vada se osmehnu, a onda joj se na licu pojavi iznenađenje. Očito je očekivala nekog drugog.
<BR>&nbsp;&nbsp;&nbsp;&nbsp;&nbsp;"To ste vi?"
<BR>&nbsp;&nbsp;&nbsp;&nbsp;&nbsp;"Oh, iznenadili ste me."
<BR>&nbsp;&nbsp;&nbsp;&nbsp;&nbsp;"U stvari, ja sam, iznenađen. Šta radite ovde tako kasno?"
<BR>&nbsp;&nbsp;&nbsp;&nbsp;&nbsp;Duboko uzdahnuvši, Vada se okrete na potpeticama i polako se spusti u stolicu. Pitao sam se da li je i sama bila toga svesna: izgledala je potpuno nezainteresovana, mada sam ja smatrao da je veoma ozbiljna devojka.
<BR>&nbsp;&nbsp;&nbsp;&nbsp;&nbsp;"Žao mi je. Imala sam zakazan sastanak sa gospodinom Tanomogijem."
<BR>&nbsp;&nbsp;&nbsp;&nbsp;&nbsp;"Ništa zato. Da li ste i ranije ovde zakazivali sastanke?"
<BR>&nbsp;&nbsp;&nbsp;&nbsp;&nbsp;"Došlo je do veoma čudnog nesporazuma", reče ona, odvrativši pogled i lagano odmahnuvši glavom levo-desno. "Zaista smo nameravali da s vama mnogo ranije porazgovaramo, gospodine, ali..."
<BR>&nbsp;&nbsp;&nbsp;&nbsp;&nbsp;Znači bila je istina. Tako užasna istina. Gorak, nehotičan smeh pokulja negde u meni.
<BR>&nbsp;&nbsp;&nbsp;&nbsp;&nbsp;"U redu, u redu", rekoh. "Ne brinite. Da li je on trebalo da dođe ovamo?"
<BR>&nbsp;&nbsp;&nbsp;&nbsp;&nbsp;"Ne, on je trebalo da me čeka ovde. Ali kada sam došla da ga potražim, svi su već bili izišli. Otišla sam na trenutak kući, zatim do njegove kuće, ali ga ni tamo nije bilo."
<BR>&nbsp;&nbsp;&nbsp;&nbsp;&nbsp;Najednom me je podišla jeza.
<BR>&nbsp;&nbsp;&nbsp;&nbsp;&nbsp;"Ali stražar je upravo zvao, zar ne?"
<BR>&nbsp;&nbsp;&nbsp;&nbsp;&nbsp;"Jeste, ali čim je rekao da je profesor stigao, bila sam sigurna da je to Tanomogi", odgovori ona, samouvereno se smešeći - možda nije shvatila promenu u mom glasu.
<BR>&nbsp;&nbsp;&nbsp;&nbsp;&nbsp;Sa stražareve tačke gledanja, naravno Tanomogi je takođe bio profesor. "Ah ova prostorija je dosta rashlađena. Čini mi se da je mašina bila uključena do pre nekoliko minuta."
<BR>&nbsp;&nbsp;&nbsp;&nbsp;&nbsp;Vada zbunjeno pognu glavu. "Zato sam odlučila da sačekam. Mislila sam da namerava odmah da se vrati."
<BR>&nbsp;&nbsp;&nbsp;&nbsp;&nbsp;To je imalo smisla. Nije bilo ničeg sumnjivog. Bio sam malo previše nervozan. Čak se stražareva zbunjenost mogla objasniti: on je potajno pomagao i podsticao sastanke. Ljubav. Ako je ljubav bila u pitanju, nije bilo mesta za zabrinutost. Običan ljubavni slučaj. Nije postojalo ništa sigurnije od tog svakodnevnog nagona za produženjem.
<BR>&nbsp;&nbsp;&nbsp;&nbsp;&nbsp;"Ali nisam primetio da su stvari među vama toliko odmakle."
<BR>&nbsp;&nbsp;&nbsp;&nbsp;&nbsp;"Nisam želela da prestanem da radim ovde."
<BR>&nbsp;&nbsp;&nbsp;&nbsp;&nbsp;"Sigurno vam odgovara da radite na istom radnom mestu, zar ne?"
<BR>&nbsp;&nbsp;&nbsp;&nbsp;&nbsp;"To je zapetljano. Zbog mnogih stvari."
<BR>&nbsp;&nbsp;&nbsp;&nbsp;&nbsp;"Hm... Možda."
<BR>&nbsp;&nbsp;&nbsp;&nbsp;&nbsp;Nisam u stvari razumeo na šta misli pod tim 'mnogim stvarima', ali osetih olakšanje i poželeh da se nasmejem.
<BR>&nbsp;&nbsp;&nbsp;&nbsp;&nbsp;"Kada smo već kod toga, pitam se da li biste mene uzeli kao uzorak i predvideli mi budućnost."
<BR>&nbsp;&nbsp;&nbsp;&nbsp;&nbsp;To bi bilo zanimljivo. Ako bih je uzeo za uzorak, saznao bih o njenom odnosu sa Tanomogijem i bio bih u stanju da izbegnem celu ovu gužvu.
<BR>&nbsp;&nbsp;&nbsp;&nbsp;&nbsp;"Mislim to ozbiljno", reče ona, prevlačeći svojim dugim noktima lagano duž ruba mašine. "Nema ni svrhe, ni razloga zašto bi onda neko trebalo da i dalje živi."
<BR>&nbsp;&nbsp;&nbsp;&nbsp;&nbsp;"Hajde, hajde. Pa, to nije tako rđavo... kada se ima neko."
<BR>&nbsp;&nbsp;&nbsp;&nbsp;&nbsp;"Pod tim izrazom: 'imati nekog', verovatno mislite na brak."
<BR>&nbsp;&nbsp;&nbsp;&nbsp;&nbsp;"Oh, kako god hoćete. Ne živimo zato što je sve objašnjivo. Stvari želimo da objasnimo zato što smo živi."
<BR>&nbsp;&nbsp;&nbsp;&nbsp;&nbsp;"Svi tako govore. Ali zaista se pitam da li bi iko želeo da nastavi život kada bi saznao svoju budućnost."
<BR>&nbsp;&nbsp;&nbsp;&nbsp;&nbsp;"Da li to treba da znači da hitno želite da saznate svoju budućnost da biste proverili valjanost prosidbe? Opasno je to što govorite."
<BR>&nbsp;&nbsp;&nbsp;&nbsp;&nbsp;"Kako stvari stoje sa vama?"
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Činjenica, da ne znate šta će budućnost doneti, omogućava vam da živite. Ako je život stvarno tako važna stvar kako je onda moguće pobaciti dete koje treba da se rodi?"
<BR>&nbsp;&nbsp;&nbsp;&nbsp;&nbsp;Progutah knedlu i slegnuh ramenima. Negde u pozadini začuo sam neki zvuk sličan lomnjavi. Vada je govorila strašno nehajnim glasom. Naravno, to je splet slučajnosti. Rekoh: "Nema nikakvog razloga odnositi se prema nekome ko još ne poseduje razum kao prema normalnom ljudskom biću."
<BR>&nbsp;&nbsp;&nbsp;&nbsp;&nbsp;"Zakonski, ne, bar pretpostavljam", nastavila je jasnim oštrim glasom, "ali prilično je protivurečno reći s jedne strane, da se sme ubiti dete u majčinoj utrobi tokom devetog meseca trudnoće, dok to isto više ne važi za bebu koja je pre vremena rođena. Trebalo bi da pomislim kako tolerisanje jednog takvog objašnjenja ukazuje na nedostatak mašte."
<BR>&nbsp;&nbsp;&nbsp;&nbsp;&nbsp;"Ako nastavite da razmišljate na taj način, videćete da nema kraja. Prema toj logici značilo bi da su žena kojoj se pružila prilika da ostane u drugom stanju i koja je nije iskoristila i muškarac koji se našao u situaciji da izazove trudnoću i nije to uradio, oboje posredno ipak ubice." Nepotrebno sam se glasno nasmejao. "Čak i sada dok ovako brbljamo mi možda ubijamo."
<BR>&nbsp;&nbsp;&nbsp;&nbsp;&nbsp;"Možda", reče ona, pomerivši se na stolici i pogledavši me pravo u oči.
<BR>&nbsp;&nbsp;&nbsp;&nbsp;&nbsp;"Možda nam je dužnost da spasemo tu decu."
<BR>&nbsp;&nbsp;&nbsp;&nbsp;&nbsp;"Da, možda jeste", složi se ona, ali bez smeška.
<BR>&nbsp;&nbsp;&nbsp;&nbsp;&nbsp;Zbunjen, uputih se ka prozoru, dok sam stavljao cigaretu u usta. Proželo me je čudno, grozničavo osećanje, kao da su mi zarđali zglobovi.
<BR>&nbsp;&nbsp;&nbsp;&nbsp;&nbsp;"Znate, vi ste opasna devojka."
<BR>&nbsp;&nbsp;&nbsp;&nbsp;&nbsp;Čuo sam kako je Vada ustala. Nepomično sam očekivao da se nešto dogodi. Nisam više mogao da podnesem tišinu, pa se okrenuh i pogledah unaokolo. Stajala je ukrućeno sa odlučnim izrazom lica koji još nikada nisam video kod nje. Pokušah da kažem nešto, bilo šta; ali dok sam tražio reči, ona progovori: "Molim vas, odgovorite mi bez okolišenja. Uzdam se u vaš sud, gospodine."
<BR>&nbsp;&nbsp;&nbsp;&nbsp;&nbsp;Nasmejah se... besmisleno. Zatim se i ona blago nasmeši.
<BR>&nbsp;&nbsp;&nbsp;&nbsp;&nbsp;"Vrlo ste čudna devojka."
<BR>&nbsp;&nbsp;&nbsp;&nbsp;&nbsp;"Ovo je suđenje", reče ona, ponovo se uozbiljivši.
<BR>&nbsp;&nbsp;&nbsp;&nbsp;&nbsp;"Znači li to da vi ne smatrate da je ubijanje fetusa zločin?"
<BR>&nbsp;&nbsp;&nbsp;&nbsp;&nbsp;"Ovo nas nikuda neće odvesti."
<BR>&nbsp;&nbsp;&nbsp;&nbsp;&nbsp;"Onda, vi zaista nemate hrabrosti da uz pomoć mašine predvidite vlastitu budućnost."
<BR>&nbsp;&nbsp;&nbsp;&nbsp;&nbsp;"Šta time hoćete da kažete?"
<BR>&nbsp;&nbsp;&nbsp;&nbsp;&nbsp;"Oh, ništa. Pustimo to."
<BR>&nbsp;&nbsp;&nbsp;&nbsp;&nbsp;Odjednom, proradiše kočnice i srce mi u zamahu izlete iz tela. Vada pogleda u tavanicu svojim velikim, širom otvorenim očima, a zatim klimnu glavom u znak razumevanja. Da joj izraz lica nije bio tako nevin, sigurno bih zavrištao.
<BR>&nbsp;&nbsp;&nbsp;&nbsp;&nbsp;Ona pogleda na sat kao da se ništa nije dogodilo i uzdahnu. Povevši se za njenim primerom i ja bacih pogled na svoj sat. Bilo je 9,05.
<BR>&nbsp;&nbsp;&nbsp;&nbsp;&nbsp;"Zakasnio je, zar, ne? Mislim da će najbolje biti da krenem kući."
<BR>&nbsp;&nbsp;&nbsp;&nbsp;&nbsp;Ona podiže pogled, nasmeši se, a zatim se brzo okrete kao da nešto uzima iz vazduha i, zadržavši taj pložaj tela, izlete iz sobe. Iznenadila me je, tako da nisam znao šta da učinim. Mogao sam jedino da je posmatram kroz prozor kako razgovara sa stražarem i bez oklevanja izlazi kroz kapiju.
<BR>&nbsp;&nbsp;&nbsp;&nbsp;&nbsp;Ukrutih i opružih noge. Na taj način sam izrazio svoje osećanje da dalje neću dozvoliti da se sa mnom poigravaju. Neverovatno je da bi Vada bila tako rđavo raspoložena prema meni, i da bi zauzela tako čudan stav kada sam ja u pitanju. Posmatraju li se stvari spolja, to bez sumnje nije imalo nikakvog značaja. Da nije stvar bila u tome što sam ja bio toliko zabrinut i zbunjen, jer sam mislio da je to čudno? Moram da se smirim i objektivno razmotrim stvar. Moram da utvrdim koje stvari od sada imaju prednost i da jasno razlučim šta je važno, a šta ne.
<BR>&nbsp;&nbsp;&nbsp;&nbsp;&nbsp;Izvadih hartiju iz radnog stola i na njoj nacrtah veliki krug. Nameravao sam da nacrtam još jedan, manji, unutar prvoga, ali dok sam to radio slomila mi se olovka tako da nisam mogao da ga završim.
<BR>
<BR>&nbsp;&nbsp;&nbsp;&nbsp;&nbsp;21.
<BR>&nbsp;&nbsp;&nbsp;&nbsp;&nbsp;Bezbroj puta sam se spremao da krenem, ali bih se predomislio i nastavljao da čekam. Tanomogi će sigurno doći kada bude saznao da sam ovde. Upravo je došlo vreme za to. Ili me možda namerno izaziva? Ne, moram prestati da mučim sebe besmislenim pretpostavkama.
<BR>&nbsp;&nbsp;&nbsp;&nbsp;&nbsp;Dvadeset minuta... četrdeset pet... pedeset. Konačno u 10,10 telefon je zazvonio.
<BR>&nbsp;&nbsp;&nbsp;&nbsp;&nbsp;"Gospodine? Upravo sam sreo Vadu." Glas mu nije odavao zbunjenost, već naprotiv, živahnost. "Da. Imam nešto važno da vam kažem. Ako želite, doći ću kod vas kući... shvatam... Onda odmah dolazim... za pet minuta."
<BR>&nbsp;&nbsp;&nbsp;&nbsp;&nbsp;Pribrao sam se dok sam stajao pored prozora. Stojeći nepomično i gledajući u duboku noć, neprestano sam ponavljao prve reči koje sam nameravao da izgovorim kada ugledam Tanomogija. Tanka, bela opna kao da se prostirala između neba i vrhova krovova. Dole, na uzdignuću ležala je stanica. Tamo se bezbroj iskustava i života međusobno guralo poput talasa. Ličilo je na more, koje, gledano sa vrha planine, izgleda mirno. U daljini sve se uvek čini uređeno. Bez obzira na tokako događaj bio čudnovat, on nikada ne može da iziđe van okvira, iz poretka koji poseduje ovaj udaljeni vidik. Taksi se zaustavi i iz njega iziđe Tanomogi. Pogleda prema prozoru i mahnu mi rukom. Trebalo mu je tačno pet minuta.
<BR>&nbsp;&nbsp;&nbsp;&nbsp;&nbsp;"Sve vreme smo se mimoilazili."
<BR>&nbsp;&nbsp;&nbsp;&nbsp;&nbsp;"Hm. Sedi", rekoh, pokazavši na stolicu gde je i Vada sedela. Ostadoh da stojim, dok mi je svetlost dolazila s leđa. "Znaš, dugo sam čekao. Da li si se mimoišao sa Vadom?"
<BR>&nbsp;&nbsp;&nbsp;&nbsp;&nbsp;"Ne. Istinu govoreći, sve vreme sam bio napolju. Tamo gde sam bio, morao sam da čekam."
<BR>&nbsp;&nbsp;&nbsp;&nbsp;&nbsp;"Shvatam. U redu", rekoh, suzdržavajući se da ne pokažem napetost u glasu. "To je moguće, pretpostavljam. Želeo bih da mašina snima naš razgovor."
<BR>&nbsp;&nbsp;&nbsp;&nbsp;&nbsp;"Kako to mislite?" Tanomogi nagnu glavu na jednu stranu kao da me nije razumeo, ali nije izgledao naročito uzrujan.
<BR>&nbsp;&nbsp;&nbsp;&nbsp;&nbsp;"Voleo bih da pažljivo preispitam događaje koji su se od jutros odigrali."
<BR>&nbsp;&nbsp;&nbsp;&nbsp;&nbsp;"Dobra ideja", reče on, kratko klimnuvši glavom i žustro se pomerivši u stolici. "Upravo sam i sam imao nameru da ih na neki način dovedem u red. Naravno, pomislio sam da se vi nećete složiti s tim. Bio sam malko zabrinut. Sećate se da ste bili prilično uznemireni kada ste polazili kući."
<BR>&nbsp;&nbsp;&nbsp;&nbsp;&nbsp;"Da čini mi se da jesam. O čemu smo ono tada razgovarali?"
<BR>&nbsp;&nbsp;&nbsp;&nbsp;&nbsp;"Rekli ste da vam je dosta igranja detektiva."
<BR>&nbsp;&nbsp;&nbsp;&nbsp;&nbsp;"Oh da, i bilo mi je. Hajde da odatle počnemo. Okreni prekidač."
<BR>&nbsp;&nbsp;&nbsp;&nbsp;&nbsp;Tanomogi se nagnu nad kontrolnu tablu i iznenađeno uzviknu.
<BR>&nbsp;&nbsp;&nbsp;&nbsp;&nbsp;"Ostao je upaljen! Signalna svetiljka je pregorela. Zato nisam primetio. Čudnovato!"
<BR>&nbsp;&nbsp;&nbsp;&nbsp;&nbsp;"Šta je sa snimanjem?"
<BR>&nbsp;&nbsp;&nbsp;&nbsp;&nbsp;"Uključen je veoma osetljiv mikrofon."
<BR>&nbsp;&nbsp;&nbsp;&nbsp;&nbsp;"Znači da nas je sve vreme snimala?"
<BR>&nbsp;&nbsp;&nbsp;&nbsp;&nbsp;"Očigledno", reče on pošto je vešto otvorio mašinu specijalnom odvrtkom, strogo vodeći računa o dugmadima i izbočinama složeno prepletenih bakarnih nervnih vlakana. "Hm... Znate, Vada je uporno tvrdila da sam sigurno bio ovde do malopre. Kao dokaz navodi rashladni uređaj koji je radio. Mislio sam da je ono što je rekla čudno, ali sada razumem."
<BR>&nbsp;&nbsp;&nbsp;&nbsp;&nbsp;Bio sam razočaran. Više me je porazilo to što su me tako lako prevarili nego sumnja da je i ovo možda bilo isplanirano. Kada je odgovorio da je sve vreme bio napolju, potajno sam bio oduševljen, misleći da sam ga uhvatio u protivrečnosti: u vezi sa rashladnim uređajem. Ali nema pomoći od prethodnice poražene vojske. Nije imalo svrhe da gunđam.
<BR>&nbsp;&nbsp;&nbsp;&nbsp;&nbsp;"Pa, kao prvo, hajde da nastavimo sa rekapitulacijom situacije", rekoh.
<BR>&nbsp;&nbsp;&nbsp;&nbsp;&nbsp;"Samo napred."
<BR>&nbsp;&nbsp;&nbsp;&nbsp;&nbsp;"Prvo izabrali smo čoveka koji je trebao da nam posluži kao uzorak koji ćemo predstaviti komitetu za programiranje. Izbor je bio potpuno neplaniran. U stvari, pretpostavljao je čistu slučajnost. Ali čoveka je neko iznenada ubio. Zatim je prirodno porasla mogućnost da sumnja može da padne na nas, pošto smo se nalazili na mestu zločina."
<BR>&nbsp;&nbsp;&nbsp;&nbsp;&nbsp;"Naročito na mene."
<BR>&nbsp;&nbsp;&nbsp;&nbsp;&nbsp;"Njegova ljubavnica je privremeno osumnjičena za ubistvo. Ali policija se izgleda nije time zadovoljila. Da li oni zaista nisu bili zadovoljni, ili je neko - saučesnik ubice - to namerno nagovestio da bi nas zaplašio? Za mene su to još otvorena pitanja."
<BR>&nbsp;&nbsp;&nbsp;&nbsp;&nbsp;"Slažem se."
<BR>&nbsp;&nbsp;&nbsp;&nbsp;&nbsp;"Ovako ili onako, ali bili smo priterani u ćošak. Da ništa nismo preduzeli, pre ili kasnije bi nas uhvatili. Upustili smo se u 'analizu' muškarčevog leša da bismo izazvali pravog ubicu. Da nam je to uspelo, naš prvi eksperiment bi dao odlične rezultate. Ali analiza nam je jedino pokazala da je ubica neko drugi, a ne devojka, a telo nam je ispričalo neku maglovitu priču o posredniku u kupovini fetusa. Dalje, kao što znaš, slede preteći telefonski pozivi."
<BR>&nbsp;&nbsp;&nbsp;&nbsp;&nbsp;"Treba da obratimo naročitu pažnju na brzinu kojom nepoznati dobija obaveštenja."
<BR>&nbsp;&nbsp;&nbsp;&nbsp;&nbsp;"Tačno. A takođe sam ubeđen da sam taj glas već ranije čuo."
<BR>&nbsp;&nbsp;&nbsp;&nbsp;&nbsp;"I dalje ne možete da se setite?"
<BR>&nbsp;&nbsp;&nbsp;&nbsp;&nbsp;"Ne. Na vrhu mi je jezika. U svakom slučaju, krajnje je izvesno da je u pitanju osoba iz naše neposredne blizine."
<BR>&nbsp;&nbsp;&nbsp;&nbsp;&nbsp;"Prema mom mišljenju posredi je verovatno neko ko je na izvestan način dobro obavešten o mašini za predviđanje. To je i razlog što je, dalje, kada smo rešili da ispitamo sumnjivu devojku, on - ili oni - osetio opasnost i zaključio da je treba ubiti pre nego što stigne do nas. Čak i da je tako, ne razumem kako to da je smrt muškarca, koga smo tako arbitrarno izabrali, dovela do toga da se u ceo slučaj umeša i neko iznutra."
<BR>&nbsp;&nbsp;&nbsp;&nbsp;&nbsp;"Naravno, možemo tvrditi da je to bila čista slučajnost. Ako je tako, onda bi zamka, koja nam je bila postavljena, u krajnjoj liniji predstavljala samo ubicinu samoodbranu. Ali on nije znao za nas. Pretpostavimo, stoga, da je sve na naki način bilo povezano, onda bi značaj zamke bio mnogo veći."
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Možda je krajnji cilj da se diskredituje sama mašina."
<BR>&nbsp;&nbsp;&nbsp;&nbsp;&nbsp;"Ne shvatam."
<BR>&nbsp;&nbsp;&nbsp;&nbsp;&nbsp;"U redu, nastavimo. U svakom slučaju izgubili smo sve tragove."
<BR>&nbsp;&nbsp;&nbsp;&nbsp;&nbsp;"Naizgled, da."
<BR>&nbsp;&nbsp;&nbsp;&nbsp;&nbsp;"Ali našim neprijateljima još ne ponestaje daha. Preteći telefonski poziv se ponovio i stražar je zauzeo svoje mesto. Zatim ti je, kako mi se čini, pala na pamet ta zaprepašćujuća priča o vodenim sisarima. Što se mene ticalo, želeo sam da se manem cele te stvari."
<BR>&nbsp;&nbsp;&nbsp;&nbsp;&nbsp;"Vodeni sisari, u stvari."
<BR>&nbsp;&nbsp;&nbsp;&nbsp;&nbsp;"Dozvoli da nastavim. Međutim, kada sam stigao kući zatekao sam iznenađujuću situaciju. Dok sam bio odsutan moju ženu su silom naveli da abortira."
<BR>&nbsp;&nbsp;&nbsp;&nbsp;&nbsp;"Zaista!"
<BR>&nbsp;&nbsp;&nbsp;&nbsp;&nbsp;"Bila je manje od tri nedelje u drugom stanju. Šta više, kada je krenula kući dali su joj sedam hiljada jena. To, ipak, ne znači da sam zbog toga prihvatio hipotezu o kupovini i prodaji fetusa. Možda je neko ko se nije zadovoljio samo telefonskim pretnjama smislio ovo kao efikasnije sredstvo zastrašivanja. Lukava hulja pribegava gomili sitnih laži da bi sakrila jednu veliku. Čini mi se da je pokušao da mi skrene pažnju pomoću sedam hiljada jena na najbeznačajnije elemente koji su izišli na videlo za vreme analize mrtvaca. U redu, dozvoli da završim. Njegova namera se jednostavno sastojala u tome da me psihološki podrije. Cilj tu i nije bitan. Važna je jedino činjenica da su osoba ili osobe koje su zamislile ovu prljavu rabotu znale sadržinu analiza ubijenoga muškarca. To je istina, zar ne? Jer, da nismo doznali iz priznanja samoga leša za trgovinu fetusima, ne bi mogli da nas zaplaše koristeći se elementima kao što su sedam hiljada jena i vremensko razdoblje od tri nedelje. Oni su to znali. Zar ne misliš tako? Postoji samo dvoje ljudi na celom svetu koji su upoznati sa sadržinom analiza. Samo ti i ja. To ne možeš poreći."
<BR>&nbsp;&nbsp;&nbsp;&nbsp;&nbsp;"Ne, to ne mogu." Tanomogi preblede. Oborio je pogled i neko vreme ostao nepokretan.
<BR>&nbsp;&nbsp;&nbsp;&nbsp;&nbsp;"Naravno da ne možeš. Zato se u tome i krije prava istina."
<BR>&nbsp;&nbsp;&nbsp;&nbsp;&nbsp;"Kakva prava istina?"
<BR>&nbsp;&nbsp;&nbsp;&nbsp;&nbsp;Polako se okrenuh prema Tanomogiju. "Ti. Ti si ubica!" Viknuo sam, naglašavajući svaku reč, kao da mu zavidim i upirući pri tom kažiprst prema njegovom čelu.
<BR>&nbsp;&nbsp;&nbsp;&nbsp;&nbsp;Ali, nasuprot mojim očekivanjima on se nije ni pokunjio ni uzbudio. Nije mogao da sakrije napetost, ali me je ipak pogledao pravo u oči, neočekivano mirno, a zatim rekao: "Da li ja imam motiv?"
<BR>&nbsp;&nbsp;&nbsp;&nbsp;&nbsp;"Ako za trenutak pretpostavimo da si ti ubica jednostavno je pronaći motiv. Na primer, ja sam sreo ubijenoga sasvim slučajno, ali ti si ga možda tražio od samog početka. Tog dana nismo imali nikakav određeni plan u vidu, a i bili smo iscrpljeni. Nije ti bilo teško da me odvedeš u kafe i skreneš mi pažnju na čoveka koga si ranije domamio pomoću devojke Kondo. Uspešno si to izveo. Divno si me uhvatio u klopku. Prema tvom planu trebalo je da budem u stalnom strahu od policije, dok si ti uspeo da sa sebe skineš sumnju pretvarajući se da sarađuješ u gonjenju ubice. Mnoge stvari su ti pri tom išle na ruku. Kakva šteta što te je na kraju odalo ono u šta si najviše verovao. Previše si računao na nedostatak motiva."
<BR>&nbsp;&nbsp;&nbsp;&nbsp;&nbsp;"Pretpostavimo da mi je pošlo za rukom da ostanem neotkriven recite mi šta bi se po vašem mišljenju zatim dogodilo?"
<BR>&nbsp;&nbsp;&nbsp;&nbsp;&nbsp;"To je jasno, zar ne? Čekao si samo da ti se ukaže prilika da objaviš lažno predviđanje kako sam ja sateran u ćošak i kako sam izjavio da je ubica devojka koja je počinila samoubistvo."
<BR>&nbsp;&nbsp;&nbsp;&nbsp;&nbsp;"Zanimljiva pretpostavka. Šta sada nameravate da uradite s njom, gospodine?"
<BR>&nbsp;&nbsp;&nbsp;&nbsp;&nbsp;"Mogu samo da te prijavim policiji."
<BR>&nbsp;&nbsp;&nbsp;&nbsp;&nbsp;"Možete li? I da im ničim ne objasnite činjenicu da nemam motiv za tako nešto?"
<BR>&nbsp;&nbsp;&nbsp;&nbsp;&nbsp;"Motiv?"
<BR>&nbsp;&nbsp;&nbsp;&nbsp;&nbsp;"Mislim da je motiv još ostao neobjašnjen."
<BR>&nbsp;&nbsp;&nbsp;&nbsp;&nbsp;"Bolje je da potražiš advokata što se toga tiče. U svakom slučaju, mislim da ćemo preduzeti zakonske mere i podvrgnuti te testu mašine. Ali moram da priznam da si celu stvar dobro zamesio." Iznenada me snaga napusti i preplavi me osećanje malaksalosti, kao da sam do nosa zaronjen u hladnu paru. "Ko bi pomislio da ćeš nešto takvo uraditi. A toliko nade sam polagao u tebe. Neshvatljivo je i strašno to što si učinio."
<BR>&nbsp;&nbsp;&nbsp;&nbsp;&nbsp;"Šta vam je Vada rekla dok je bila ovde?"
<BR>&nbsp;&nbsp;&nbsp;&nbsp;&nbsp;"Vada? Nije rekla ništa određeno. Učinilo mi se da je i ona s tobom u vezi i da je zabrinuta za tebe. Da, na nesreću i nju si zaveo. Pa, sada je suviše kasno; što je učinjeno, učinjeno je."
<BR>&nbsp;&nbsp;&nbsp;&nbsp;&nbsp;Tanomogi uzdahnu, snažno odmahujući glavom. "Zanimljiva pretpostavka, racionalna, sasvim nalik na vas, gospodine. Sa jednim izuzetkom, jednom greškom tako tipičnom za vas."
<BR>&nbsp;&nbsp;&nbsp;&nbsp;&nbsp;"Greškom?"
<BR>&nbsp;&nbsp;&nbsp;&nbsp;&nbsp;"Ako greška nije prava reč, nazovimo to onda previdom."
<BR>&nbsp;&nbsp;&nbsp;&nbsp;&nbsp;"Ne vrdaj. Mašina sve ovo registruje."
<BR>&nbsp;&nbsp;&nbsp;&nbsp;&nbsp;"Sasvim tačno. Da zatražimo od nje da presudi." Pomerivši se na stolici, Tanomogi se okrete prema mašini i pošto je pritisnuo nekoliko dugmadi reče u mikrofon.
<BR>&nbsp;&nbsp;&nbsp;&nbsp;&nbsp;"Pripremi se za presudu."
<BR>&nbsp;&nbsp;&nbsp;&nbsp;&nbsp;Upali se plava svetiljka. To je bio znak da su pripreme završene.
<BR>&nbsp;&nbsp;&nbsp;&nbsp;&nbsp;"Postoji li ili ne greška u upravo iznesenoj pretpostavci?"
<BR>&nbsp;&nbsp;&nbsp;&nbsp;&nbsp;Upali se crvena svetiljka, označavajući da greška postoji.
<BR>&nbsp;&nbsp;&nbsp;&nbsp;&nbsp;Tanomogi uključi zvučnik i ponovi pitanje.
<BR>&nbsp;&nbsp;&nbsp;&nbsp;&nbsp;"Ukaži na pogrešku, molim te."
<BR>&nbsp;&nbsp;&nbsp;&nbsp;&nbsp;Delić sekunde potom, mašina se oglasi kroz zvučnik: "Postoji greška u postavci prve hipoteze. Svako ko je bio upoznat sa kupoprodajom fetusa predvideo bi da će ta trgovina izići na videlo pri analizi mrtvaca."
<BR>&nbsp;&nbsp;&nbsp;&nbsp;&nbsp;"Hej, to je glas sa telefona!" povikah, nehotično stegnuvši Tanomogijevu mišicu.
<BR>&nbsp;&nbsp;&nbsp;&nbsp;&nbsp;"Ali to je vaš glas, gospodine."
<BR>&nbsp;&nbsp;&nbsp;&nbsp;&nbsp;"Ah, zaista." Kada smo mašini davali glas, jednostavno smo upotrebili moj. Nije bilo nikakve sumnje da sam taj glas čuo preko telefona. Bilo je prirodno što sam se sećao da sam čuo sebe kako govorim. Neko je iskoristio mašinu da snimi glas. Povikah u trijumfu i povukoh Tanomogija za ruku. Najzad sam otkrio varalicu. Ljigav tip. Pravi lupež. Ali nikada se ne pobeđuje trikovima. Izvršenje uvek predstavlja kaznu za zločin.
<BR>&nbsp;&nbsp;&nbsp;&nbsp;&nbsp;Tanomogi ostade nepomičan, lica okrenutog na drugu stranu i ne pokušavajući da mi protivureči. Zaustavljena daha čekao je da prestanem, a zatim reče tihim, gotovo pokajničkim glasom: "Ali to nije dokaz, zar ne? Čuti glas nije isto što i videti lice."
<BR>&nbsp;&nbsp;&nbsp;&nbsp;&nbsp;Zagrcnuh se i oči mi se napuniše suzama. Podigoh ruku s namerom da ih otrem. Izbegavajući me, Tanomogi zaobiđe stolicu napravivši dva ili tri koraka. "Pa, kao što je mašina upravo rekla, sve vaše ideje zasnivaju se na jednom previdu, na fiksnoj ideji da je kupoprodaja fetusa samo puko fantaziranje ubijenoga. Čak i vaše nepogrešivo rezonovanje, s kojim ste se toliko namučili, u potpunosti pada ako umetnete znak pitanja posle ovog previda. Naravno, ne postoji dobar razlog zbog koga bih i ja trebalo da sam upućen u pravu prirodu ove trgovine. Međutim, pošto nisam mogao da tražim putokaze na mestu zločina ispred nosa policije, nije bilo drugog načina sem da se krene okolišnim putem i da se ovi nagoveštaji uzmu kao putokazi, zar ne? Naravno, to je samo hipoteza. Ali ako uslovno prihvatimo činjenicu da stvarno dolazi do kupoprodaje fetusa možemo doći do podjednako zanimljivih zaključaka kao što je onaj da sam ja ubica? Na primer, prema zvaničnom izveštaju koji je Socijalno nedavno izdalo, broj prekinutih trudnoća otprilike je isti kao i broj rođene dece. Blizu dva miliona godišnje. Ako sada pretpostavimo da je kupoprodaja fetusa verovatna, onda je sasvim blizu pameti da ga sprovodi široko rasprostranjena organizacija. Ukoliko je to tačno, postoji velika mogućnost da je čovek koga smo izabrali za uzorak bio povezan sa tom organizacijom, mada smo mi stekli utisak da je naš susret bio sasvim slučajan."
<BR>&nbsp;&nbsp;&nbsp;&nbsp;&nbsp;"Smešno. Lepa priča za nekoga ko ima vremena na pretek."
<BR>&nbsp;&nbsp;&nbsp;&nbsp;&nbsp;Ugrizavši se za usnu i napravivši kretnju kao da sebi klima glavom, Tanomogi izvuče iz džepa jednu fotografiju veličine razglednice i mirno je položi na stolicu.
<BR>&nbsp;&nbsp;&nbsp;&nbsp;&nbsp;"Bacite pogled na ovo. To je slika vodenog psa. U stvari, do malopre sam bio u laboratoriji brata profesora Jamamotoa. Otišao sam da zatražim odobrenje za posmatranje i proučavanje njihovog rada, ali dok sam bio tamo došao sam do ovog dokaza."
<BR>&nbsp;&nbsp;&nbsp;&nbsp;&nbsp;Slika je zaista predstavljala psa koji je plivao u vodi. Glava mu je bila zagnjurena, prednje šape povijene, a zadnje opružene. Tanki niz mehurića izlazio mu je iz vrata i išao duž kičme.
<BR>&nbsp;&nbsp;&nbsp;&nbsp;&nbsp;"Mešanac. Možete da primetite tamne linije na mestu gde se vrat sužava. To su škrge. Uši mu izgledaju čudno zbog ugla slikanja. Posle rođenja, očito moraju da pribegavaju lukavstvima, ali oblik mu se ne razlikuje od oblika normalnog psa. Kao što vidite, oči su mu promenjene. Prilagođavanje pluća zahtevalo je i modifikaciju različitih žlezdi; transformacija očiju je neizbežna, jer dolazi do atrofiranja suznih žlezdi."
<BR>&nbsp;&nbsp;&nbsp;&nbsp;&nbsp;"To je, naravno, sintetičko čudovište napravljeno operativnim putem."
<BR>&nbsp;&nbsp;&nbsp;&nbsp;&nbsp;"Ni slučajno. Prava životinja koja bi stvarno imala škrge poput ovih bila bi velika kao ajkula. Možete li da zamislite ukrštanje psa i ajkule? Ovaj pas je verovatno nastao primenom nove tehnike planirane evolucije koja počinje u fetalnom stadijumu. Kada biste to samo videli sopstvenim očima..."
<BR>&nbsp;&nbsp;&nbsp;&nbsp;&nbsp;"Vidim sada. Ti tvrdiš da je cilj trgovine fetusima da stvori Ijudska bića sposobna za život ispod vode."
<BR>&nbsp;&nbsp;&nbsp;&nbsp;&nbsp;"Telo tronedeljnog fetusa jedva je palac i četvrt dugačko. Zar bi bilo isplativo dati sedam hiljada jena za nešto poput toga, a zatim ga upotrebiti za hranu?"
<BR>&nbsp;&nbsp;&nbsp;&nbsp;&nbsp;Oprezno podigoh odvratnu fotografiju i dok sam je posmatrao imao sam utisak da ono što moje oči vide ne može biti istina. Činilo mi se nestvarnim da van ove sobe postoje ulice i da u njima žive ljudi.
<BR>&nbsp;&nbsp;&nbsp;&nbsp;&nbsp;"Misliš da će mi dozvoliti da pogledam?"
<BR>&nbsp;&nbsp;&nbsp;&nbsp;&nbsp;"Da, dosta sam se namučio dok sam to sredio", reče on, naginjući se napred, "ali složili su se, s tim da vi ništa ne objavite."
<BR>&nbsp;&nbsp;&nbsp;&nbsp;&nbsp;"Ali to nema smisla. Pretpostavimo za trenutak da trgovina fetusima stvarno postoji; iz toga proizlazi da je računovođa ubijen jer je pokušavao da izmami tajnu. Kako bi onda jedna tako zastrašujuća tajna organizacija ikada dozvolila čak i da joj se približimo?"
<BR>&nbsp;&nbsp;&nbsp;&nbsp;&nbsp;"Naprotiv, možda imaju razloga za to."
<BR>&nbsp;&nbsp;&nbsp;&nbsp;&nbsp;"Razloga? Ah, stvarno divni razlozi. Ako te zanima moje iskreno mišljenje, oni nam nikada ne bi izdali dozvolu da su i pomislili da mogu prozreti njihovu podvalu. Činjenica da su nam je ipak dali znači da nema svrhe ići tamo, zar ne?"
<BR>&nbsp;&nbsp;&nbsp;&nbsp;&nbsp;"Gospodine", reče tiho Tanomogi progutavši pljuvačku, "mislim da nam je ovo možda poslednja prilika."
<BR>&nbsp;&nbsp;&nbsp;&nbsp;&nbsp;"Misliš da će prekinuti sa radom?"
<BR>&nbsp;&nbsp;&nbsp;&nbsp;&nbsp;"Ne govorim o samoj poseti, mislim da je to možda vaša poslednja prilika, gospodine."
<BR>&nbsp;&nbsp;&nbsp;&nbsp;&nbsp;"Šta? Ma hajde..."
<BR>&nbsp;&nbsp;&nbsp;&nbsp;&nbsp;"Pa, ako zaista ne želite da pođete, dižem ruke od celog posla, ali mislim da bi trebalo to da učinite."
<BR>&nbsp;&nbsp;&nbsp;&nbsp;&nbsp;Šta je ovo? Sećam se da sam već negde čuo u dlaku isti razgovor. Da, to su bile reči koje je malopre izgovorila i Vada Katsuko, ako me pamćenje dobro služi.
<BR>&nbsp;&nbsp;&nbsp;&nbsp;&nbsp;"Može li ovaj pas da lovi ribu?"
<BR>&nbsp;&nbsp;&nbsp;&nbsp;&nbsp;Tanomogijeve oči sevnuše. "Oh, da, sve vrste. Upravo ga obučavaju. Ako odemo tamo, mogli bismo da ih nagovorimo da nam pokažu kako to izgleda."
<BR>&nbsp;&nbsp;&nbsp;&nbsp;&nbsp;"Čudno je da si tako veseo kada je u pitanju odlazak na neprijateljsku teritoriju."
<BR>&nbsp;&nbsp;&nbsp;&nbsp;&nbsp;"Ja? Pa, ako sve krene kako treba skinuću sumnju sa sebe, zar ne?"
<BR>&nbsp;&nbsp;&nbsp;&nbsp;&nbsp;"Da li ti je palo na pamet da se, kada jednom odemo tamo, možda više nećemo vratiti?"
<BR>&nbsp;&nbsp;&nbsp;&nbsp;&nbsp;Tanomogi se nasmeja.
<BR>&nbsp;&nbsp;&nbsp;&nbsp;&nbsp;"Pa onda, ostavićemo pozdravnu poruku."
<BR>
<BR>&nbsp;&nbsp;&nbsp;&nbsp;&nbsp;22.
<BR>&nbsp;&nbsp;&nbsp;&nbsp;&nbsp;"U svakom slučaju, odložimo to za sutra. Iscrpljen sam", završih umornim glasom, povukavši dva prsta sa ploče gde sam ih držao. Vrhovi prstiju koji su pobeleli i bili spljošteni od pritiskanja, izvesno vreme nisu povratili svoj normalni oblik.
<BR>&nbsp;&nbsp;&nbsp;&nbsp;&nbsp;"Ali", reče Tanomogi svojim uobičajenim glasom, premda uporno, "smem li još jednom da vas podsetim da bi najbolje bilo, ako uopšte odemo, da to uradimo večeras?"
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Da vidimo vodene sisare."
<BR>&nbsp;&nbsp;&nbsp;&nbsp;&nbsp;"Šališ li se? Pa, već je skoro jedanaest."
<BR>&nbsp;&nbsp;&nbsp;&nbsp;&nbsp;"Znam. Ali vreme je sada dragoceno. Ostalo nam je još samo tri dana do sastanka komiteta za programiranje, a ako ćemo gospodinu Tomojasiju unapred da predstavimo program rada imamo još samo sutrašnji dan."
<BR>&nbsp;&nbsp;&nbsp;&nbsp;&nbsp;"To je tačno, ali nećemo li stvoriti neprilike ljudima iz laboratorije ako dođemo tako kasno? Sada tamo verovatno nikoga ni nema."
<BR>&nbsp;&nbsp;&nbsp;&nbsp;&nbsp;"Ima. Glavom profesor Jamamoto koji je namerno pomerio svoje noćno dežurstvo za večeras."
<BR>&nbsp;&nbsp;&nbsp;&nbsp;&nbsp;"Šef laboratorije dežura noću?"
<BR>&nbsp;&nbsp;&nbsp;&nbsp;&nbsp;"Tamo je kao u bolnici. Rade sa živim stvarima, ne zaboravite. Razumeli biste kada biste otišli i pogledali. U stvari, noću imaju više posla."
<BR>&nbsp;&nbsp;&nbsp;&nbsp;&nbsp;"Čuj me dobro sada", rekoh, paleći cigaretu za kojom nisam osećao potrebu i spuštajući jednu ruku na pokretnu stolicu. Bez sumnje sam ovom promenom položaja želeo da Tanomogiju, a i sebi samom pokažem kako sam potpuno opušten. "Otvoreno govoreći, smatram da nisi bio baš iskren sa mnom."
<BR>&nbsp;&nbsp;&nbsp;&nbsp;&nbsp;Tanomogi se ugrize za usnu. Očigledno je želeo mnogo toga da kaže, ali nije izustio ni reči.
<BR>&nbsp;&nbsp;&nbsp;&nbsp;&nbsp;"Ima mnogo stvari o kojima bih želeo da govorim", nastavih. "Nisam zadovoljan razvojem događaja, ne samo teorijski, već i sa stanovišta onoga što osećam. Oprosti na izrazu, ali đavolski sam nesrećan."
<BR>&nbsp;&nbsp;&nbsp;&nbsp;&nbsp;"Da, mislim da razumem."
<BR>&nbsp;&nbsp;&nbsp;&nbsp;&nbsp;"Hajde da pričamo o onome što zasigurno znamo i prestanimo sa ovim eksperimentisanjem. Kao prvo, saterani smo u ćošak. I ruke i noge nam je vezalo nešto što ne razumemo. Dok ne znamo ko su nam protivnici, nema načina da pređemo u protivnapad. Ko bi imao koristi od toga da nas dovede u ovakvu situaciju, za boga miloga?"
<BR>&nbsp;&nbsp;&nbsp;&nbsp;&nbsp;"Mogu da zamislim da to čine, jer se boje mašine za predviđanje."
<BR>&nbsp;&nbsp;&nbsp;&nbsp;&nbsp;"Nemoguće. Oni sigurno ne znaju ništa o njoj. Ubili su devojku ne ostavivši nikakav trag. Pored toga oni se nimalo ne boje."
<BR>&nbsp;&nbsp;&nbsp;&nbsp;&nbsp;"Ne možemo se povući. Tu je na prvom mestu komitet koji očekuje da mu izručimo pravog ubicu i nikada na to ne bi pristao."
<BR>&nbsp;&nbsp;&nbsp;&nbsp;&nbsp;"Što se toga tiče, možemo im zamazati oči analizama elemenata ličnosti mrtvog računovođe."
<BR>&nbsp;&nbsp;&nbsp;&nbsp;&nbsp;"Pa, ne znam. Glavni šefovi policije znaju na čemu radimo. Pristali su na taktiku čekanja, kako mi se čini samo zato što se nadaju da ćemo nešto otkriti; to je ujedno i razlog što sarađuju sa nama. Pretpostavimo da nismo u stanju da otkrijemo pravog ubicu. Naš položaj postaće veoma opasan, ako slučajno počnu na nas da sumnjaju. Nemoguća situacija, potpuno nemoguća."
<BR>&nbsp;&nbsp;&nbsp;&nbsp;&nbsp;"U redu, uzimamo onda da je sve onako kao što si rekao. Ali onda se može pretpostaviti da je krajnji cilj bandine taktike u zastrašivanju - naravno, ako banda uopšte postoji - uklanjanju svedoka i skretanju pažnje policije na nas."
<BR>&nbsp;&nbsp;&nbsp;&nbsp;&nbsp;"Zaboravite na to. Ovakvo vaše razmišljanje upravo je ono što ide njima u prilog. Kukavicu uvek uhvate. Sa vukom ispred vrata, oni možda sve vreme znaju da će umreti od gladi, ako ništa ne preduzmu, ali umiru poput pacova u rupi. Ne, žao mi je, ljuti me cela ova situacija."
<BR>&nbsp;&nbsp;&nbsp;&nbsp;&nbsp;"To nema veze. I sam znam sve o kukavičluku. Ali kada si već bio tako ljubazan da sve ovo kažeš, palo mi je na pamet da bismo se mnogo bolje osećali kada bismo otišli u policiju i sve im do u tančine ispričali."
<BR>&nbsp;&nbsp;&nbsp;&nbsp;&nbsp;Tanomogi podiže pogled i zagleda se u mene, ugrizavši se za usnu usled zapanjenosti ili zabrinutosti. "Usuđujem se da kažem da bi neko bio oduševljen", promrmlja on. "Mnogo naših kolega volelo bi da nas proteraju odavde i mesto pretvore u podcentar specijalizovan za električne mozgove. Pored toga, vi odbijate da prihvatite činjenicu da kupoprodaja fetusa stvarno postoji tako da čak i uvlačenje vaše žene smatrate za bacanje prašine u oči. U stvari, organizacija uopšte ne krije svoje postojanje, već se zaista nametljivo pokazuje. Ovo se", dodade on, lagano lupkajući vrhovima prstiju po rubu mašine, iznenada spustivši glas, "može shvatiti kao upozorenje da su u bilo kom trenutku spremni da upotrebe silu protiv vas. Da navedem dva slučaja: ubistvo muškarca i smrt devojke."
<BR>&nbsp;&nbsp;&nbsp;&nbsp;&nbsp;"Pa šta onda predlažeš da bi trebalo činiti?" U jednom trenutku pre toga - ni sam nisam bio svestan kada - prošao sam kroz uski prostor između mašina.
<BR>&nbsp;&nbsp;&nbsp;&nbsp;&nbsp;"Ništa nam drugo ne preostaje nego da pronađemo u čemu je, u stvari, zamka." Pošto nisam odgovorio, on produži sa navaljivanjem. "Šta ako odluku o razrešenju situacije prepustimo mašini?"
<BR>&nbsp;&nbsp;&nbsp;&nbsp;&nbsp;"Sad je dosta!" Bio sam zabezeknut iako to nisam želeo, a i ljut zbog toga. Izgledalo je kao da sam njegove reči već neko vreme očekivao. Da, tako je, ali zbog toga ih se nisam manje plašio.
<BR>&nbsp;&nbsp;&nbsp;&nbsp;&nbsp;"Zašto? To znači da ne verujete u mašinu, zar ne?"
<BR>&nbsp;&nbsp;&nbsp;&nbsp;&nbsp;"Mašina dela samo teorijski i nije stvar u tome da li joj verujem."
<BR>&nbsp;&nbsp;&nbsp;&nbsp;&nbsp;"Hoćete da kažete..."
<BR>&nbsp;&nbsp;&nbsp;&nbsp;&nbsp;"Hoću da kažem kako nije vredno truda tražiti pomoć od mašine."
<BR>&nbsp;&nbsp;&nbsp;&nbsp;&nbsp;"Čudno. Da li onda priznajete da uviđate vrednost moje ideje?"
<BR>&nbsp;&nbsp;&nbsp;&nbsp;&nbsp;"Nema u tome ničeg čudnog."
<BR>&nbsp;&nbsp;&nbsp;&nbsp;&nbsp;"Ali vi se kolebate, gospodine. Možete li da verujete u mašinu a ne u teoriju?"
<BR>&nbsp;&nbsp;&nbsp;&nbsp;&nbsp;"Misli što ti je drago."
<BR>&nbsp;&nbsp;&nbsp;&nbsp;&nbsp;"To neće moći. Vi se čvrsto držite samo onoga što mašina izvede; otvoreno priznajete da vas ne zanima priroda predviđanja."
<BR>&nbsp;&nbsp;&nbsp;&nbsp;&nbsp;"Ko je to rekao?"
<BR>&nbsp;&nbsp;&nbsp;&nbsp;&nbsp;"Istina je, zar? Razlog što ne donosite odluku nije u tome što ne možete da verujete, već u tome što ne želite. Na kraju ćete priznati ono što imaju da kažu protivnici mašine za predviđanje. Vi ste tip čoveka koji ne može da podnese predviđanje budućnosti; posle svega više nećete biti merodavni za posao koji se ovde obavlja."
<BR>&nbsp;&nbsp;&nbsp;&nbsp;&nbsp;Odjednom, Ijutnja mi se pretvori u kajanje, a lice mi se namreška i postade crveno od umora.
<BR>&nbsp;&nbsp;&nbsp;&nbsp;&nbsp;"Pa, možda je onako kako ti kažeš. Ljudi tvojih godina bez mnogo razmišljanja govore okrutne stvari."
<BR>&nbsp;&nbsp;&nbsp;&nbsp;&nbsp;"Nemojte tako." Istog časa njegov ton postade prijateljski. "Trebalo bi da bolje od bilo kog drugog znate kako sam strašno neuglađen. Znam da je to uvredljivo."
<BR>&nbsp;&nbsp;&nbsp;&nbsp;&nbsp;"Ne želim da odem odavde. Ne bih znao šta da činim ako napustim posao koji sam sam razradio. Pod uslovom da stvari izmaknu kontroli, pretpostavljam da ću sve napustiti i dati ostavku. Ne postoji druga mogućnost, zar ne? Zaista je smešno da jedan stručnjak za predviđanje odbija da sazna svoju vlastitu budućnost. Ali ne želim sa mašinom da raspravljam o onome što bi trebalo da učinim."
<BR>&nbsp;&nbsp;&nbsp;&nbsp;&nbsp;"Umorni ste."
<BR>&nbsp;&nbsp;&nbsp;&nbsp;&nbsp;"Ti si lukav momak, zaista."
<BR>&nbsp;&nbsp;&nbsp;&nbsp;&nbsp;"Zašto to kažete?"
<BR>&nbsp;&nbsp;&nbsp;&nbsp;&nbsp;"Mislim, nisi iskren."
<BR>&nbsp;&nbsp;&nbsp;&nbsp;&nbsp;"Ali ako ne mogu da vas nateram da mi kažete na osnovu čega... ", progunđa Tanomogi.
<BR>&nbsp;&nbsp;&nbsp;&nbsp;&nbsp;"Slažem se, za sada, da treba uložiti sve napore u pronalaženje zamke. Ali, pitam se, da li zbog toga treba pod hitno posetiti vodene sisare. Oh, uopšte ne sumnjam u to šta ti misliš. Protraćio si pola dana u laboratoriji i sada, ovako kasno, đavolski uporno želiš, zbog nečega, da me odvučeš tamo. Razumem. Ali iz nekog svog razloga nisi ni pokušao da mi objasniš zašto ti je do toga stalo. Kažeš da bi nam se u laboratoriji za veštačko vanmaterično odgajanje fetusa, ako njihova kupoprodaja nije puka izmišljotina, verovatno pružila prilika da naiđemo na neki trag. Ali sasvim je neshvatljivo što si se toliko uzbudio oko našeg odlaska tamo iz jednog tako neodređenog razloga. Kao što i sam kažeš, preostala su još samo tri dana do sastanka komiteta. Ako nisi čvrsto uveren u uspeh, ne predstavlja li traćenje dragocenog vremena razgledanje vodenih pasa i miševa? Ubeđen sam da još nešto kriješ."
<BR>&nbsp;&nbsp;&nbsp;&nbsp;&nbsp;"Pričinjavaju vam se stvari." Tanomogi se samouvereno osmehnu, možda zato što sam govorio blagim tonom. "Moja je ideja da bez pogovora treba tamo otići, da se utvrdi istina o kupoprodaji fetusa, sa ciljem da se napravi jasan plan akcije. Ali nemam nerava da vas primoram na to, gospodine. Dovoljno sam svestan koliko je lud ovaj poduhvat. Nije ugodno kada čoveka primoravaju da razmišlja o nečem nezamislivom. Pa ipak, ako uspem da vas odvedem da vidite kako žive ti vodeni sisari, bar ćete poverovati da je trgovina fetusima moguća. U stvari, kada sam saznao kako žive, gotovo da sam i sam bio u stanju da tu neobičnu trgovinu prihvatim kao činjenicu koja je izvan svake sumnje."
<BR>&nbsp;&nbsp;&nbsp;&nbsp;&nbsp;"Ali sumnjam da je ići tamo samo da bismo njih videli vredno truda. Zašto ne bismo jednostavno prihvatili hipotezu da oni postoje i imavši to u vidu napravili konkretan plan akcije?"
<BR>&nbsp;&nbsp;&nbsp;&nbsp;&nbsp;"Možete li nešto ozbiljno da prihvatite, ako ne verujete u to?"
<BR>&nbsp;&nbsp;&nbsp;&nbsp;&nbsp;"Ubediću sam sebe."
<BR>&nbsp;&nbsp;&nbsp;&nbsp;&nbsp;"Ne, vi još ne verujete. Ne može se samo tako poverovati." Ja se nehotice usiljeno nasmejah. "Znači", reče on, primetivši to, "nasmejali ste se. To dokazuje da ne verujete."
<BR>&nbsp;&nbsp;&nbsp;&nbsp;&nbsp;"Baš si smešan."
<BR>&nbsp;&nbsp;&nbsp;&nbsp;&nbsp;"Da makar malo verujete ne biste mogli da se smejete. Razmislite o mogućnosti proizvodnje nekoliko miliona vodenih ljudskih bića iz godine u godinu."
<BR>&nbsp;&nbsp;&nbsp;&nbsp;&nbsp;"Ima tako mnogo praznina u onome što govoriš."
<BR>&nbsp;&nbsp;&nbsp;&nbsp;&nbsp;"Dok mi ne poverujete možete samo da uzimate u obzir mogućnost da postoje praznine. Ne možemo napraviti nikakav plan akcije dok se ovako ponašate."
<BR>&nbsp;&nbsp;&nbsp;&nbsp;&nbsp;"Znam. Znam. Neka bude. Oni svake godine mogu da proizvedu nekoliko miliona vodenih ljudskih bića."
<BR>&nbsp;&nbsp;&nbsp;&nbsp;&nbsp;"A među njima i vaše rođeno dete, gospodine."
<BR>&nbsp;&nbsp;&nbsp;&nbsp;&nbsp;Prasnuh u smeh. Kako god da je moj ton bio suv, ipak je to bio smeh. Stvarno, kako sam drugačije mogao da odgovorim, sem smehom? Iz dubine sećanja izroni najednom s naporom se probivši razgovor koji sam pre nekoliko dana vodio sa ženom i na koga nisam obratio posebnu pažnju. Jasno sam se prisetio: dogodilo se to uveče onog dana kada je održan poslednji sastanak komiteta. Sedeo sam na krevetu mešajući viski i sodu, dok mi je žena, koja se nalazila tik uz mene, nešto govorila, pokušavajući da mi privuče pažnju. Bez razloga sam bio nesrećan. Nisu bile u pitanju samo teškoće koje sam imao sa komitetom; nervirala me je moja iscrpljenost; da mi zbog toga pažnja nije bila pojačana, ne bih se ni osvrnuo na nju. Tištalo me je i samo njeno prisustvo, kao da me je optuživala. "Zašto ne odeš i kupiš ga", rekoh, postrance bacivši pogled na katalog električnih aparata na kome je kažiprstom upravo napravila magareće uvo na vrhu strane. Žurno prinesoh čašu usnama.
<BR>&nbsp;&nbsp;&nbsp;&nbsp;&nbsp;"Da kupim? Šta da kupim?"
<BR>&nbsp;&nbsp;&nbsp;&nbsp;&nbsp;"Pitala si me za taj uređaj za provetravanje, zar nisi?"
<BR>&nbsp;&nbsp;&nbsp;&nbsp;&nbsp;"Zaista! Uopšte me nisi slušao dok sam govorila!"
<BR>&nbsp;&nbsp;&nbsp;&nbsp;&nbsp;To je bila istina. Tanki pramenovi kose koji su joj pali preko čela izgledali su upadljivo sedi naspram svetlosti i veoma nametljivo su svedočili o prolaznosti vremena. Malopre je govorila o bebi.
<BR>&nbsp;&nbsp;&nbsp;&nbsp;&nbsp;Ovo je bio nastavak razgovora od prethodne večeri. Moja žena dobila je pozitivne rezultate da je u drugom stanju i mi smo razgovarali o tome da li bi trebalo da prekine trudnoću. Čak i da nije to bilo u pitanju, žene izgleda vole da razgovaraju o takvim stvarima. Neposredno pre ovoga vodio sam slučajan razgovor sa Vadom Katsuko na istu temu. Naravno, kada sada razmislim o tom razgovoru, sumnjam da je bio baš slučajan. Kako god bilo ne postoji razlog da moj odgovor bude drugačiji. Problem je bio u fizičkom ustrojstvu moje žene, jer je naginjala vanmateričnim trudnoćama. Ništa drugo nismo mogli da uradimo sem da odluku prepustimo doktoru; u ovom trenutku nije imalo svrhe prepirati se. Međutim, mada je moja žena shvatila beskorisnost svega toga, želela je verbalni okršaj. Razumeo sam kako se osećala, ali čak i u tom slučaju mi je izgledalo glupo da se složim s njom. Nisam želeo dete, niti sam uopšte želeo decu. Deca ne stvaraju život, već ona bivaju stvorena.
<BR>&nbsp;&nbsp;&nbsp;&nbsp;&nbsp;Doktor je rekao da ovog puta postoji mogućnost da je trudnoća normalna, ali da bi bilo sigurnije odlučiti se na D i C i ukloniti fetus. Predstavljalo bi čisto naklapanje u ovakvu situaciju, koja ne zavisi od donošenja bilo kakve odluke, uplitati moral. Možda je teško razlikovati abortus od čedomorstva, ali nije teško praviti razliku između abortusa i kontracepcije. Možda je tačno reći da čovek postoji u budućnosti, budućnost će zauvek ostati projekcija sadašnjosti. Ko može da preuzme odgovornost za budućnost nečega što nema čak ni sadašnjost? Takva osoba pokušava da se odrekne stvarnosti u ime odgovornosti.
<BR>&nbsp;&nbsp;&nbsp;&nbsp;&nbsp;"Kažeš da bi trebalo da pobacim?"
<BR>&nbsp;&nbsp;&nbsp;&nbsp;&nbsp;"Tako nešto nisam rekao. Kažem samo da odluku prepuštam tebi."
<BR>&nbsp;&nbsp;&nbsp;&nbsp;&nbsp;"Hoću da čujem tvoje mišljenje."
<BR>&nbsp;&nbsp;&nbsp;&nbsp;&nbsp;"Nemam neko određeno. Sasvim mi je svejedno." Ako je svađa bila besmislena, onda bi njeno izbegavanje bilo veoma nepošteno. Napokon Ijudi koji su međusobno bliski moraju ovako bezosećajno da vređaju jedno drugo. Ali verovao sam jedino u svoju logiku i razjasnio sam stvari kada sam rekao da mi je svejedno šta će učiniti. Polako sam ispio drugu čašu viskija i nisam krenuo za ženom koja je iznenada ustala i zgužvala katalog. U sledećem trenutku potpuno sam zaboravio na celi razgovor.
<BR>&nbsp;&nbsp;&nbsp;&nbsp;&nbsp;Ali samo jedna Tanomogijeva rečenica o tome kako i moje dete može da postane vodeno ljudsko biće iznenada je potkopala sigurnost. Moje dete koje nije trebalo da se rodi, nepomično je zurilo u mene iz mračnih dubina vode. Tamne linije na vilicama bile su škrge. Uši su mu izgledale normalne, ali su kapci bili sasvim drugačiji. Bele ruke i noge mlatarale su u tamnoj vodi. Moje dete koje nije trebalo da se rodi. Moje dete, oblikovano dok sam ja sedeo na krevetu prekrštenih nogu, naslađujući se osećanjem psihološkog zadovoljstva izazvanog ranama koje smo žena i ja naneli jedno drugom. Nemarna samoodbrana i glupa uobraženost te večeri sada mi se svete. I tako su, rane koje smo jedno drugom naneli postale samo moje. Žena me je okrutno šibala utvarama našeg deteta koje je naterano da živi. Što sam više želeo da ga zaštitim, više sam mu zla nanosio; ali kada sam pokušao da pobegnem, našlo se ispred mene; čekalo me je u vodi sa svojim široko otvorenim, nepomičnim očima.
<BR>&nbsp;&nbsp;&nbsp;&nbsp;&nbsp;Prestadoh da se... neprijatno smejem.
<BR>&nbsp;&nbsp;&nbsp;&nbsp;&nbsp;Tanomogi me je netremice posmatrao. "Ne, to neće moći, je li tako?" reče on kao da završava rečenicu. "I dalje želim da vidite ono pravo u laboratoriji."
<BR>&nbsp;&nbsp;&nbsp;&nbsp;&nbsp;"U redu. Ubedio si me u neophodnost toga."
<BR>&nbsp;&nbsp;&nbsp;&nbsp;&nbsp;"Šta ćete preduzeti?"
<BR>&nbsp;&nbsp;&nbsp;&nbsp;&nbsp;"To ću ti reći kada odemo tamo i vidimo to što ima da se vidi."
<BR>&nbsp;&nbsp;&nbsp;&nbsp;&nbsp;Tanomogi s olakšanjem posegnu za olovkom koju je gurnuo u prednji džep svoje košulje i brzo se dade na doterivanje mašine.
<BR>&nbsp;&nbsp;&nbsp;&nbsp;&nbsp;"Hej, pa zar je mašina sve ovo snimala?"
<BR>&nbsp;&nbsp;&nbsp;&nbsp;&nbsp;"Niste rekli da je isključim, pa sam je ostavio da radi."
<BR>&nbsp;&nbsp;&nbsp;&nbsp;&nbsp;Otvorivši prozorčić i pokazavši mi hronometar, on dodade nestašnim glasom: "Ovo će nadomestiti testament, za svaki slučaj."
<BR>&nbsp;&nbsp;&nbsp;&nbsp;&nbsp;Razleže se slabo, blago brujanje koje ispuni sobu. Mašina, tiha kao i uvek, nekako se činila drugačijom nego obično. Izgledalo je kao da će se pred njom svakog trenutka ukazati put budućnosti. Odjednom, budućnost više nije predstavljala jednostavan shematski plan što je do sada bila, već je izgledala poput izbezumljene žive stvari koja je posedovala volju nezavisnu od sadašnjosti.
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
