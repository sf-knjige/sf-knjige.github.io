<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>PROGRAMSKA KARTICA BR. 2
<P>&nbsp;&nbsp;&nbsp;&nbsp;&nbsp;Programiranje je u suštini operacija svođenja kvalitativnog na kvantitativno.
<BR>
<BR>&nbsp;&nbsp;&nbsp;&nbsp;&nbsp;23.
<BR>&nbsp;&nbsp;&nbsp;&nbsp;&nbsp;Napolju je bilo sparno i mirno. Znoj mi se cedio između prstiju kao da sam na rukama imao rukavice koje su upravo osušene na nekom izvoru toplote. Nije bilo zvezda, a crvenkasti mesec pokazivao je pokatkad svoj puni krug kroz procepe u oblacima. Na izlasku smo se zaustavili u stražarnici odakle je Tanomogi telefonirao. Stražar nam veselo donese neki voćni sok kao da nas je očekivao. Bilo je krajnje neprijatno zadržati nehajan izraz na licu.
<BR>&nbsp;&nbsp;&nbsp;&nbsp;&nbsp;"Da li si razgovarao sa njima?" upitah nasumice.
<BR>&nbsp;&nbsp;&nbsp;&nbsp;&nbsp;"Da, jesam", odgovori Tanomogi opora osmeha, žurno krenuvši.
<BR>&nbsp;&nbsp;&nbsp;&nbsp;&nbsp;Od tada smo ćutali. Nije bilo nikakvog znaka da nas neko prati. Kada smo stigli u glavnu ulicu zaustavili smo taksi. Izvadih maramicu, ali ne dovoljno brzo da uhvatim kapljicu znoja koja mi se skotrlja niz nos.
<BR>&nbsp;&nbsp;&nbsp;&nbsp;&nbsp;Tanomogi je izdao uputstva: "Od Cukijia idite kroz Harumi, zatim preko mosta koji vodi u 12. oblast na isušenom terenu. Znate... mislim da ga zovu Joroi Most. Pređete ga i to je odmah tu."
<BR>&nbsp;&nbsp;&nbsp;&nbsp;&nbsp;Sredovečni vozač sa peškirom obmotanim oko glave ispod službene kape, podozrivo baci pogled preko ramena, ali bez reči dade gas. Nizovi tužnih, drvenih kuća, koje su se umrtvile na toploti, jednolično su promicali pored prozora taksija. Ulice su postepeno upile zaparu. Pošto smo se vozili oko jedan sat ostavili smo za sobom Harumi, a predeo je postao krajnje sumoran sa nepotrebno širokim putem oivičenim betonskim zidovima. Za vreme vožnje čavrljali smo o čestim malim zemljotresima, zemljištu koje tone, nepoznatom poreklu velikih plima, iznenadnim promenama vremena koje se godinama neprestano ponavljaju. Stekao sam utisak da sam odremao nekih deset do petnaest minuta.
<BR>&nbsp;&nbsp;&nbsp;&nbsp;&nbsp;Konačno se, kroz magloviti morski povetarac, pojavi Joroi Most, zeleno svetlucajući. Bilo je nečeg duboko uznemirujućeg u upadljivom osvetljenju usred surovog pejzaža. Upravo kada smo prešli most odnekud začuh kratak, tihi zvuk parne sirene. Očigledno je označavala ponoć.
<BR>&nbsp;&nbsp;&nbsp;&nbsp;&nbsp;Pored puta stajala je jedna limuzina. Čovek sa baterijskom lampom bio je nagnut nad motorom naizgled nastojeći da otkloni neki kvar. Tanomogi zaustavi taksi i plati vožnju. "Evo nas", reče on, krenuvši prema kolima pored puta. Čovek sa baterijskom lampom se uspravi i učtivo klimnu glavom kada se približismo.
<BR>&nbsp;&nbsp;&nbsp;&nbsp;&nbsp;Prešli smo u kola koja su došla da nas sačekaju i nastavili smo da se vozimo još nekih dvadeset minuta. I ovaj drum bio je širok i pogodan za vožnju; ali stalno je kružio. Na kraju sam izgubio orijentaciju; kada smo prešli preko neka tri velika mosta, možda se više i nismo kretali u pravcu 12. oblasti na isušenom terenu. Nisam se čak ni potrudio da pitam, jer sam shvatio da ne bih dobio otvorem odgovor, jer je cela ova rabota bila suviše zapetljana. A zatim, ako budu želeli da mi odgovore, to mogu da učine kasnije uz pomoć mape.
<BR>&nbsp;&nbsp;&nbsp;&nbsp;&nbsp;Iznenada smo stigli. Napušteni grad velikih skladišta. Stajali smo pred malom, drvenom jednospratnom zgradom koja je bila okružena običnim betonskim zidom spreda prosečenim i od koga je put vodio ka moru. Tabla je bila obešena gotovo van domašaja pogleda, u uglu ulaza: 'Jamamotoove Laboratorije'. U vrtu se nalazio izvestan broj praznih, trošnih, cisterni. Brzo pogledah u nebo, ali na nesreću mesec su skrivali oblaci. Čak i da sam ga video, nisam se zanosio da bi mi mnogo pomogao da otkrijem kakvo je ovo mesto. Okolna obala pružala se na sve strane sem na sever.
<BR>&nbsp;&nbsp;&nbsp;&nbsp;&nbsp;Jamamoto je lično došao da nas dočeka. Bio je to krupan čovek, bleda, prljava lica. "Moj brat je vaš veliki dužnik", reče on modulisanim, energičnim glasom; i ponudi mi vizit kartu koja se lagano pojavi među njegovim debelim prstima sa upalim noktima. Pošto je to rekao, prisetih se da njegov mlađi brat rukovodi odeljenjem za elektronske dijagnoze u Centralnoj socijalnoj bolnici; nisam mogao da odagnam pomisao kako u toj vezi postoji neka neobično preteća lozinka. Kada je neko zbog amnezije prognan iz prirodnog poretka sveta, pretpostavljam da mu se sve pojavljuje u zagonetkama kao što je ova. Pokušavajući da prikrijem svoju nelagodnost, izvalih glupost otpozdravljajući mu.
<BR>&nbsp;&nbsp;&nbsp;&nbsp;&nbsp;"Kad već spomenuste, dosta ličite."
<BR>&nbsp;&nbsp;&nbsp;&nbsp;&nbsp;"Oh, ne. Braća smo, ali preko supruga."
<BR>&nbsp;&nbsp;&nbsp;&nbsp;&nbsp;Jamamoto se od srca nasmeja i krenu ispred mene.
<BR>&nbsp;&nbsp;&nbsp;&nbsp;&nbsp;Ovde su takođe nosili bele mantile i sandale, kao i mi, ali su im ogrtači bili strašno umrljani uljem, jer su radili sa živim stvarima. Velike šake su mu visile mlitavo pored tela i izgledale su previše teške. Pitao sam se da li takvi prsti mogu uopšte bolje da izgledaju dok rade na osetljivim živim stvorenjima. To se razlikovalo od manipulisanja apstrakcijama, nevidljivim stvarima, kojima smo se mi bavili. U stvari, ovi prsti mogu biti iznenađujući vešti.
<BR>&nbsp;&nbsp;&nbsp;&nbsp;&nbsp;Unutrašnjost zgrade bila je veoma oronula i oljuštena poput neke stare osnovne škole. Ali uprkos svemu tome, na kraju hodnika, s leve strane, nalazio se lift u izdubljenom oknu. Uđosmo u njega, a profesor Jamamoto pritisnu dugme; odjednom lift krenu nadole. Kada razmislih o tome, i morao je da ide nadole, jer je zgrada imala samo jedan sprat. Ali pošto sam iz navike očekivao da krene nagore, bio sam toliko iznenađen da sam i protiv svoje volje zavikao. Profesor Jamamoto se, kao da je ovo i očekivao, glasno nasmeja. Bio je to prostodušan smeh, dovoljan da zaboravim kako je jedan sat ujutro i da se nalazimo u čudnoj situaciji. On sigurno nije nalikovao tipu zaverenika. Moja prvobitna zla namera da otkrijem njegovo pravo lice pretvorila se u svoju suprotnost, u izvesno iščekivanje.
<BR>&nbsp;&nbsp;&nbsp;&nbsp;&nbsp;Lift se sporo kretao, ali mislim da smo se spustili sa visine koja bi otprilike odgovarala trećem spratu jedne obične kuće. Našli smo se u dugačkom poprečnom hodniku sa nizom vrata. Izuzev čudne hladne vlage koja se osećala, mesto se nije razlikovalo od bilo koje laboratorije. Skrenuvši desno, prođosmo kroz vrata na kraju hodnika.
<BR>&nbsp;&nbsp;&nbsp;&nbsp;&nbsp;Pred nama se ukazao zapanjujući prizor: uređaji koji kao da su bili napravljeni od blokova prljavog leda, pravi trodimenzionalni akvarijumi. Veliki i mali tankovi vode bili su međusobno složeno povezani; a unutra su se nalazile cevi, termometri i merači. Gvozdeni mostovi za radnike, napravljeni kako bi oni mogli da se kreću iznad tankova, pružali su se u svim pravcima granajući se na pojedinim mestima i u tri nivoa. Čovek bi pomislio da se nalazi u strojarnici nekog broda. Orošeni zeleni zidovi, čudno, živo komešanje, miris poluisušene obale nekog plićaka - sve je to bilo nalik na san koji se javlja pre nekog jakog nazeba.
<BR>&nbsp;&nbsp;&nbsp;&nbsp;&nbsp;Na mostu upravo tik iznad nas, dolazile su i odlazile u belo obučene prilike, sa sandalama koje su lupkale, očitavajući merače i praveći beleške. Uopšte se nisu osvrnuli kada smo ušli, ali kada je profesor Jamamoto pozvao nekog Haradu, njegov glas još nije zamro među tankovima, a već se pojavilo jedno iznenađujuće prijatno lice.
<BR>&nbsp;&nbsp;&nbsp;&nbsp;&nbsp;"Harada, da li biste bili ljubazni da nam otvorite sobu za rast broj tri, molim vas."
<BR>&nbsp;&nbsp;&nbsp;&nbsp;&nbsp;"Sve je spremno, gospodine."
<BR>&nbsp;&nbsp;&nbsp;&nbsp;&nbsp;Profesor Jamamoto klimnu glavom i pogleda unaokolo. "Pa, hoćemo li onda? Za sada je ovo moja soba", reče on, uputivši se preko glavnog mosta.
<BR>&nbsp;&nbsp;&nbsp;&nbsp;&nbsp;"Pogledajte", uzviknu Tanomogi, dodirnuvši me za ruku i skrenuvši mi pažnju na tankove sa vodom na drugoj strani. I da to nije učinio, ja sam pomno motrio na sve još od trenutka kada sam ušao.
<BR>&nbsp;&nbsp;&nbsp;&nbsp;&nbsp;U prvom tanku nalazio se par vodenih miševa. Sem što su im se tanki prorezi boje breskve otvarali i zatvarali među nakostrešenim dlakama u dnu vrata i što su im grudi bile male i ličile na bure, nije postojala gotovo nikakva razlika između njih i običnih poljskih miševa. U vodi su se kretali iznenađujuće graciozno. Njihov pseći način plivanja podsećao je na plivanje kopnenih životinja, ali su zato bili izuzetno pokretljivi poput rakova, opružajući i skupljajući celo telo kao oprugu. Još nisu izgubili crte glodara, jer se jedan od miševa propeo do površine vode i šapicama zgrabio parče drveta koje je plutalo, glodući ga dok je na leđima polako tonuo prema dnu. Drugi iznenada skoči prema meni, ali neposredno pre nego što je udario u staklo tanka, elegantno skrenu u stranu i pogleda me velikim, okruglim, trepćućim očima, palacajući šiljatim crvenim jezikom među poluotvorenim usnama.
<BR>&nbsp;&nbsp;&nbsp;&nbsp;&nbsp;U sledećem tanku kao i u onom do njega takođe su se nalazili miševi. U četvrtom je bio zec. Razlikovao se od miševa: izgledao je veoma snuždeno i jadno sa mokrom i zalizanom dlakom. Mirovao je sklupčan poput lopte blizu dna tanka sličan nekoj vreći. "Čisti biljojedi ne osećaju se baš najbolje", primeti profesor Jamamoto, lupnuvši noktom po tanku iznad zeca. "Pretpostavljam da je to zbog toga što na poseban način asimiluju energiju. Prva generacija uspeva da preživi, ali ne i naredne."
<BR>&nbsp;&nbsp;&nbsp;&nbsp;&nbsp;Železnim stepenicama popeli smo se do jedne prostorije s desne strane koja je bila slična kutiji obešenoj o tavanicu. Pre nego što sam ušao slučajno pogledah unaokolo. Jedna ogromna životinja, koja se tamno svetlucala u tanku veličine vagona smeštena u udaljenom kraju sobe, navali ka površini vode, ustalasane poput meda i ispusti bolan urlik. Bila je to krava.
<BR>&nbsp;&nbsp;&nbsp;&nbsp;&nbsp;"Zadivljujuće, zar ne?" reče profesor Jamamoto, osmehnuvši se i zatvorivši vrata. "Čak bismo mogli i da uzgajamo biljojede da ne zavisimo od veštačke stočne hrane. S obzirom na to da krave daju meso i mleko, mogli bismo dobro da zaradimo proizvodeći ove artikle u velikim količinama. Ali one su u vodi, a uređaj za mužu stvara nam poteškoće. Za sada koristimo malu vakuumsku pumpu, ali teško da mogu da kažem da je to idealno rešenje." On izvadi krčag od kineskog porculana iz frižidera u zidu i napuni čašu. Bilo je to mleko. "Probajte malo. Sveže kravlje mleko. Gotovo je isto kao ono koje se dobija od kopnene životinje. Analitički, nešto je veći procenat soli. Samo mleko ga ne sadrži, ali slana voda prodre u njega za vreme muže. Ah, njegova najbolja odlika je svežina."
<BR>&nbsp;&nbsp;&nbsp;&nbsp;&nbsp;Brzo ispih malo mleka da ne povredim osećanja moga domaćina. Možda je to bilo stoga što su posebnu pažnju posvećivali hrani, ali bilo je ukusnije od mleka koje kod kuće pijemo. Smestih se u donetu stolicu. Ispijanje mleka pre nego što smo seli predstavljalo je veoma upečatljiv način da se stvori prijateljska, neformalna atmosfera. Ako je sve ovo bilo namešteno, teško će biti nagoditi se sa mojim domaćinom.
<BR>&nbsp;&nbsp;&nbsp;&nbsp;&nbsp;"Mora da ste umorni u ovo doba. Mi smo se do sada već navikli na to ovde", reče profesor Jamamoto, sklapajući svoje debele prste na grudima, a leđima se naslonivši na zid duž koga su bili postrojeni mikroskopi i razni drugi instrumenti koji se koriste u hemijskim eksperimentima. Na poleđini svakog prsta izraslo mu je desetak nakostrešenih, debelih dlaka, kao na četki za timarenje. Iza nas se nalazio krevet, čiji je jedan deo bio sakriven zastorom i nekim visokim policama za knjige.
<BR>&nbsp;&nbsp;&nbsp;&nbsp;&nbsp;"Oh ne, i nama se često dešava da ostanemo do kasno u noć na nogama", odvratih.
<BR>&nbsp;&nbsp;&nbsp;&nbsp;&nbsp;"Pretpostavljam da je tako. Mora da ste veoma zaposleni. Za nas ne bi baš bilo tačno reći da smo zauzeti. Ali zbog prirode posla ovde gotovo da ne možemo praviti razliku između dana i noći. Tako je to. Ima mnogo noćnih tumarala među mesojedima, pa nam ne polazi za rukom ni da ih zavaramo paleći svetlo. Za obučavanje psa, na primer, potrebno je izići napolje, tako da otpada rad po danu. Ne žudimo baš previše da nas neko vidi, znate."
<BR>&nbsp;&nbsp;&nbsp;&nbsp;&nbsp;"Nije valjda?"
<BR>&nbsp;&nbsp;&nbsp;&nbsp;&nbsp;"Naravno!" uzviknu on, toplo se osmehnuvši. "Ako budemo imali vremena, pokazaću vam, ali malo kasnije. Smem li da vas ponudim još jednom čašom mleka? A tebe, Tanomogi?"
<BR>&nbsp;&nbsp;&nbsp;&nbsp;&nbsp;Zgranuto pogledah Tanomogija. Površnost pitanja, bez obzira na Jamomotoovu pristupačnost, nije mogla da bude prihvatljiva za ljude koji su se videli svega nekoliko puta. Ali Tanomogi nije ni pokušavao da sakrije kako se ovde oseća kao kod kuće; baš naprotiv.
<BR>&nbsp;&nbsp;&nbsp;&nbsp;&nbsp;"Ne treba da brinete zbog pasterizacije, gospodine", reče on, nastavljajući razgovor koji je Jamamoto započeo. "Voda u ovom delu tokijskog zaliva sasvim je čista. Veštački je filtriraju i pročišćavaju."
<BR>&nbsp;&nbsp;&nbsp;&nbsp;&nbsp;"Sasvim tačno. Dozvolite da vam pokažem model zgrade", reče Profesor Jamamoto, ustavši i skinuvši prekrivku sa stalka koji se nalazio u uglu pored police za knjige. Iznenada se diže stub prašine. "Izvinite. Ovde nije baš čisto. Pogledajte ovo. To je presek jednog dela laboratorije. Iznad nje, sve dovde, prostire se more; pretpostavljam da ima oko trideset stopa do površine. Voda dolazi kroz ovu cev. U njoj se nalaze filtri koje pokreće prirodni pritisak vode. Kapacitet im je dva miliona galona po jedinici; pored njih imamo dve rezervne jedinice od po petsto hiljada galona, tako da smo dobro snabdeveni. Ako je filtriranje suviše uspelo, to nije dobro za rast, verovatno zato što se poremeti takozvana prirodna ravnoteža. Dolazi do smanjenja sposobnosti varenja a umnožavaju se alergijska oboljenja. Ovde, u ovom tanku, organske i neorganske materije su izmešane tako da tvore nešto veoma nalik morskoj vodi. Možemo da napravimo bilo koju vrstu želite: vodu Crvenog mora, antarktičku vodu iz dubina Japanskog mora. Upravo vršimo istraživanja vode najpogodnije za tov prasića."
<BR>&nbsp;&nbsp;&nbsp;&nbsp;&nbsp;"Znači vi ovde nemate problema oko nabavke sveže prasetine za predjelo, umesto kavijara."
<BR>&nbsp;&nbsp;&nbsp;&nbsp;&nbsp;"Sasvim tačno. To je naš poseban delikates. Nekom ko nije naviknut sigurno se ne bi dopala, ali mnogo je ukusnija od govedine. Kada se jednom na nju naviknete, jednostavno više ne možete bez nje. Želite li da probate malo?"
<BR>&nbsp;&nbsp;&nbsp;&nbsp;&nbsp;"Hvala, ali mislim da danas ne bih", odgovorih, besan što se ponaša kao da smo saradnici. "Više bih voleo, ako nemate ništa protiv, da odmah pređemo na cilj naše posete." Pošto sam to izgovorio, shvatih kakav sam šeprtlja ispao, ali sada nije bilo povratka i ja nastavih ne znajući kako će se sve ovo završiti. "Veoma mi je žao što vam dosađujem u tako neprikladno vreme, ali verujem da ste od Tanomogija manje-više saznali razlog naše posete."
<BR>&nbsp;&nbsp;&nbsp;&nbsp;&nbsp;"Pa, jedino mi je rečeno da je u pitanju neko istraživanje. Ali ništa zato. Zaista je zadovoljstvo pričati sa nekim kao što ste vi. Ovde živim odsečen od sveta. Dobijanje dozvole je veoma dosadan posao, tako da retko imamo priliku nekoga da vidimo, mada živimo u samom centru Tokija."
<BR>&nbsp;&nbsp;&nbsp;&nbsp;&nbsp;"Mislite 'dozvolu' da iziđete?"
<BR>&nbsp;&nbsp;&nbsp;&nbsp;&nbsp;"Ne, ne, dozvolu da pozovemo nekoga u posetu."
<BR>&nbsp;&nbsp;&nbsp;&nbsp;&nbsp;"Da li to znači da je ova laboratorija pod nadleštvom nekog vladinog uređa?"
<BR>&nbsp;&nbsp;&nbsp;&nbsp;&nbsp;"Ne, nikako. Vladin ured sličan je porodici: ništa ne može da ostane tajna. Uostalom nije to baš tako teško." On podiže svoju veliku šaku ispred mog lica, kao da želi da mi prepreči put. "Ne, ne mogu dalje da odgovaram. Vidite, čak ni ja ne znam ko ovde zapoveda. Ali moćni su. Sada govorim intuitivno. Čak osećam da oni poseduju celu zemlju. Nije mi palo na pamet da dublje ispitam stvari dok nisam bio potpuno siguran."
<BR>&nbsp;&nbsp;&nbsp;&nbsp;&nbsp;"Znači ti znaš?" otvoreno upitah Tanomogija.
<BR>&nbsp;&nbsp;&nbsp;&nbsp;&nbsp;"Ne, apsolutno ne!" Tanomogi zatrese glavom i preterano podiže obrve; na njegovom licu nisam mogao da primetim ni najmanji drhtaj.
<BR>&nbsp;&nbsp;&nbsp;&nbsp;&nbsp;"Čudno, zar ne. Kako si onda dobio dozvolu za mene?"
<BR>&nbsp;&nbsp;&nbsp;&nbsp;&nbsp;"Preko mene, naravno", nasmeja se profesor Jamamoto, otkrivajući dugačke, široko razmaknute prednje zube, kao da je uživao u razgovoru. "Čak ni ja koji vodim ovdašnji posao ne znam, pa kako bi onda neko izvana poznavao glavešine? Jedino sam ja mogao da podnesem zahtev za vas, zato što samo ja znam kako da stupim u vezu sa njima."
<BR>&nbsp;&nbsp;&nbsp;&nbsp;&nbsp;"Shvatam", rekoh, osetivši da držim adut u rukama. "Onda bi to značilo", dodadoh natenane uživajući u svom uzbuđenju, "da je, onog časa kada je Tanomogi prvi put saznao za postojanje ove laboratorije, morao da dobije dozvolu za obilazak na nečiji zahtev, zar ne? Ako nije tako, vaše objašnjenje pada u vodu."
<BR>&nbsp;&nbsp;&nbsp;&nbsp;&nbsp;"Naravno da je tako", upade profesor Jamamoto, preduhitrivši Tanomogija, koji je zaustio da nešto kaže. "Dozvolite da vam to jednostavno objasnim. Reč je o prijemu novog člana ekipe. Kao što sam već rekao, rad u ovoj laboratoriji zahteva tajnost i nju moraju da poštuju kako posetioci tako i članovi ekipe. Naravno, ovde ne postoji nikakvav zakon ili bilo šta slično. Ne tražimo od vas da potpišete nikakvu zakletvu i nema formalnih ograničenja. Međutim, mere bezbednosti su zbog toga mnogo strože. Ono čime se ovde bavimo pokazujemo samo onima za koje smo sigurni da će čuvati našu tajnu. Kao ishod toga, gotovo da nije ništa procurelo napolje."
<BR>&nbsp;&nbsp;&nbsp;&nbsp;&nbsp;"Kada kažete 'gotovo' znači li to da je dolazilo do kršenja obećanja o tajnosti?"
<BR>&nbsp;&nbsp;&nbsp;&nbsp;&nbsp;"Hm, pitam se. Mislim da, sigurno, možemo da zaključimo kako nije došlo ni do jednog, pošto se o našem radu nikada nije raspravljalo u javnosti. Ali čuo sam da su se neki neobrazovani radnici razbrbljali pod dejstvom alkohola. U njihovom slučaju primenili smo vrlo oštre mere."
<BR>&nbsp;&nbsp;&nbsp;&nbsp;&nbsp;"Da li su ubijeni?"
<BR>&nbsp;&nbsp;&nbsp;&nbsp;&nbsp;"Naravno da ne. Nauka je napredovala na svim poljima. Ne morate da ubijate; postoje mnogobrojne druge metode: brisanje pamćenja, na primer."
<BR>&nbsp;&nbsp;&nbsp;&nbsp;&nbsp;Moj adut je očigledno bio onaj pravi. Profesor Jamamoto je zadržao svoj pređašnji blagi izraz lica i poslovnu oštrinu glasa. Ali Tanomogijevo nervozno lupkanje prstima po ivici stola - koga ni sam nije bio svestan - stavilo mi je do znanja da se razgovor već približio suštini situacije.
<BR>&nbsp;&nbsp;&nbsp;&nbsp;&nbsp;"Međutim", nastavih sa ispipavanjem situacije, "ne možete naterati mrtvaca da govori dok od njega ne napravite mleveno meso."
<BR>&nbsp;&nbsp;&nbsp;&nbsp;&nbsp;Profesor Jamamoto prasnu u smeh, kao da ga sve to jako zabavlja, dok su mu se ramena tresla.
<BR>&nbsp;&nbsp;&nbsp;&nbsp;&nbsp;"To je možda istina. Ako bismo dotle stigli našli bismo se u gadnom sosu."
<BR>&nbsp;&nbsp;&nbsp;&nbsp;&nbsp;"Ali ne razumem. Ako se toliko plašite da će se vaš rad obelodaniti, uopšte nije trebalo da izdajete povlastice za posetu. To se još može dopustiti u slučaju nekog upornog zahteva izvesnog datog molioca, ali ne postavljate li zamku na taj način što na silu nekom dodeljujete dozvolu, a pri tom mu zapretite da ćete ga ubiti, ako progovori o onome što je video? Znanje koje ne može nikome da prenese ne služi ničemu. Meni vaš cilj izgleda suviše uznemirujući."
<BR>&nbsp;&nbsp;&nbsp;&nbsp;&nbsp;"Preuveličavate, gospodine", započe Tanomogi. "Onima koji ovde rade uopšte nije zabranjeno da razgovaraju o poslu koliko god žele."
<BR>&nbsp;&nbsp;&nbsp;&nbsp;&nbsp;"Naravno", nastavi profesor Jamamoto, "u principu se zahtev za dozvolu uručuje preko treće osobe; na taj način uvećavamo broj ljudi simpatizera našeg posla koji nemaju ništa protiv čuvanja tajne. Anonimna mišljenja poput javnog mnenja i glasina, sasvim su nešto drugo nego sud odgovornih pojedinaca, simpatizera, složićete se."
<BR>&nbsp;&nbsp;&nbsp;&nbsp;&nbsp;"Simpatizeri, simpatizeri, kažete. S čime, za ime boga, oni treba da simpatiziraju?"
<BR>&nbsp;&nbsp;&nbsp;&nbsp;&nbsp;"To je upravo ono što ću vam sada pokazati."
<BR>&nbsp;&nbsp;&nbsp;&nbsp;&nbsp;Profesor Jamamoto živahno ustade, otrevši dlan o preklop belog mantila i zadovoljno skupivši oči. "Voleo bih da ono što ćete videti posmatrate intelektualno, a ne činjenički. Krenućemo od soba za rast, ali pre toga izložiću vam pojednostavljenu istoriju nastanka našeg istraživanja."
<BR>&nbsp;&nbsp;&nbsp;&nbsp;&nbsp;"Samo trenutak. Pre nego što nastavite, želeo bih još nešto da raščistimo." Ja takođe ustadoh i povukoh se za jedan korak, spuštajući podignute ruke polako na sto. "Tanomogi, shvatam da si ti podneo zahtev za mene, ali ne razumem ko ga je podneo za tebe. Ako je osoba kojoj je bilo dozvoljeno da prouči ovdašnji rad neki naš kolega, zar nemam pravo da saznam ko je to? Ko te je izabrao i zašto?"
<BR>&nbsp;&nbsp;&nbsp;&nbsp;&nbsp;"U redu. Kazaću vam", reče Tanomogi blago se osmehnuvši dok je ustajao. "Budući da mogu, učiniću to. Ali ako se ljutite samo zato što vam ranije nisam rekao, to je veoma loše."
<BR>&nbsp;&nbsp;&nbsp;&nbsp;&nbsp;"Niko se ne Ijuti. Jedino hoću da saznam istinu."
<BR>&nbsp;&nbsp;&nbsp;&nbsp;&nbsp;Profesor Jamamoto se umeša, govoreći kao da uopšte ne zna u čemu je stvar. "Da, stvarno, istina je zadivljujuća, zar ne? Bar je težak teret skinut sa Tanomogijevih pleća."
<BR>&nbsp;&nbsp;&nbsp;&nbsp;&nbsp;"Bila je to Vada", reče Tanomogi svečano se obliznuvši.
<BR>&nbsp;&nbsp;&nbsp;&nbsp;&nbsp;"Vada?"
<BR>&nbsp;&nbsp;&nbsp;&nbsp;&nbsp;"Pre nego što je počela da radi za vas, neko vreme je bila zaposlena ovde", dopunio ga je profesor Jamamoto, podigavši ruku. "Bila je sposoban radnik i posedovala je, za devojku, zadivljujuću ustrajnost. Ali patila je od slabosti koja se ne može tolerisati na ovom mestu: nije mogla da podnese krv. Tako je otišla i zaposlila se kod vas. Ako se, međutim, dobro sećam, za nju je u to vreme jamčio moj mlađi brat iz Centralne socijalne bolnice."
<BR>&nbsp;&nbsp;&nbsp;&nbsp;&nbsp;"Tačno. To je sasvim tačno. Sada se sećam."
<BR>&nbsp;&nbsp;&nbsp;&nbsp;&nbsp;Odjednom se karike lanca povezaše i zatvoriše krug... suviše brzo. Ali iako sam prestao da sumnjam, problem je još postojao. Karike su po redu birane iz vazduha, ali suviše velika tačnost kojom je spajanje izvršeno naterala me je da naslutim neko skriveno lukavstvo. Na žalost, mađioničar koji je izvodio ovu opsenarsku majstoriju još se nije potpuno otkrio. Sumnjao sam, ali me je i zadivio način na koji je povezao karike svoga lanca. Iznenada je između mene i glavne figure koja je izgleda predstavljala samo slučajnost bio iscrtan novi dijagram, tako da je naša veza postala jasna i jaka. Do izvesnog stepena mogao sam čak i da shvatim Tanomogijev razlog zbog koga me je doveo ovamo. Bar je objašnjenje bilo smisleno. Mada nisam išao toliko daleko da mu poklonim svoje poverenje, počinjao sam da naslućujem mogućnost da se to jednom dogodi. Polako sam izdahnuo vazduh tako da drugi ne primete da sam ga duboko udahnuo.
<BR>
<BR>&nbsp;&nbsp;&nbsp;&nbsp;&nbsp;24.
<BR>&nbsp;&nbsp;&nbsp;&nbsp;&nbsp;"Prvi istraživački projekat naše grupe bio je vezan za metamorfozu insekata. Profesore Katsumi, verujem da znate nešto o genetici?"
<BR>&nbsp;&nbsp;&nbsp;&nbsp;&nbsp;"Oh, ne. Smatrajte me za potpunog amatera. Zaboravio sam čak da li se prvo stvara unutrašnji ili spoljašnji zametni sloj."
<BR>&nbsp;&nbsp;&nbsp;&nbsp;&nbsp;"Dobro. To će olakšati posao; moći ću da vam izložim stvari jednostavnim rečima", reče profesor Jamamoto, lupkajući naizmenično s oba kraja neupaljene cigarete o sto. "Naravno", nastavi on sporim glasom kao da odmerava svaku reč, "naš cilj nije bila sama metamorfoza insekata. Govoreći uopšteno, težili smo planskoj rekonstrukciji živih bića. Izvesna poboljšanja su već postignuta. U stvari, bili smo već u stanju da, kada su biljke u pitanju, udvostručimo broj hromozoma. Međutim, što se tiče životinja, naša nastojanja nisu otišla dalje od čisto eksperimentalnog nivoa na planu poboljšanja vrste. Želimo da ovakva poboljšanja živih bića postanu korenita i dobro isplanirana. To je ambiciozan projekat: nameravamo da izazovemo veštačko i ubrzano odvijanje evolucije u određenim pravcima. Kao što znate, razvoj jedinke predstavlja ponavljanje razvoja porodične loze. Strogo govoreći, ona ne ponavlja tačan oblik predaka, ali ipak je u suštinskoj vezi sa njima. Prema tome, uz dosta zalaganja, u stanju smo da izdvojimo živo biće u stadijumu razvoja iz njegove normalne vrste i umetnemo ga u potpuno nove vrste. Sa našim sadašnjim krajnje elementarnim metodama, stvorili smo tako groteskna, abnormalna stvorenja kao što su na primer, dvoglavi gregorci i žaba sa ustima guštera, ali to ne znači, u pravom smislu te reči, da smo ih poboljšali. Dete može da razbije sat, ali da bi se on napravio potreban je specijalizovan tehničar. Rast kod životinja uvek uslovljavaju dva suprotna hormona, ili stimulativne supstance. Pozitivan nadražaj potpomaže dezintegraciju, a negativni je obuzdava. Kada je pozitivan nadražaj jak, dolazi do zgrušavanja velikog broja malih ćelija, a u slučaju da preovladava negativan nadražaj, one se uvećaju, ali ostaju neizdiferencirane. Složeno odvijanje ovog naizmeničnog procesa čini bitan zakon rasta živih bića. Ako želite, mogu to da vam predstavim jednostavnom inegriskom jednačinom."
<BR>&nbsp;&nbsp;&nbsp;&nbsp;&nbsp;"To je ono što bismo mi nazvali kombinovanom povratnom spregom, zar ne?"
<BR>&nbsp;&nbsp;&nbsp;&nbsp;&nbsp;"To je kompleks povratne sprege. Da bismo detaljno ispitali njegovo dejstvo, proučavali smo metamorfozu insekata. Već izvesno vreme se zna da metamorfozu insekata kontroliše hormon za specijalizaciju koji luče nervne ćelije i hormon larve koji dolazi iz corpus allatum; našli smo se u prilici da ustanovimo šta će se dogoditi kada se odstrani jedan ili drugi tokom datog perioda. Ali tehnički je teško kontrolisati razvoj pipavom i kvantitativnom regulacijom. Međutim, tačno pre devet godina Amerikanci i Rusi su, gotovo istovremeno, uspeli da eksperimentalno ostvare ovu kontrolu. Sledeće godine je naša grupa, koja je radila potpuno nezavisno, takođe otkrila tu tehniku. Stvorili smo neke veoma čudne insekte. Evo, pogledajte samo ovamo."
<BR>&nbsp;&nbsp;&nbsp;&nbsp;&nbsp;Profesor Jamamoto iznese iza zaklona neku napravu koja je podsećala na veliki kavez za ptice. U njoj su dva pljosnata, siva stvorenja veličine dlana puzala unaokolo. Bilo je odvratno i pogledati te insekte sa oklopom od sivih čekinja čija je površina bila prekrivena lepljivom opnom.
<BR>&nbsp;&nbsp;&nbsp;&nbsp;&nbsp;"Šta mislite, koji su ovo insekti? Imaju šest nogu, pa ipak su insekti. To su muve. Iznenađeni ste? U pitanju su larve čiji je rast zaustavljen, ali koje su već potpuno razvijene. Pogledajte ovamo... imaju ista usta kao i muve, a uz to mogu da se i razmnožavaju. Ovo ovde je mužjak, a ono tamo ženka. Oni predstavljaju novinu; nisu od velikog značaja. Držimo ih kao uspomenu na naš prvi uspeh. Divlji su. Ako zavučete ruku u kavez, uješće vas. Kada se dobro osećaju, verovatno u doba parenja, ispuštaju čudne, škripave zvuke. Dozvolite da vas sada povedem u sobu za rast."
<BR>&nbsp;&nbsp;&nbsp;&nbsp;&nbsp;Spustili smo se mostom iz sobe za razmnožavanje i pošto smo prošli kroz vrata koja su se nalazila na suprotnoj strani od onih kroz koja smo ušli, izišli smo ponovo u jedan mračan hodnik. Grupu je predvodio profesor Jamamoto sa glavom nagnutom na jednu stranu, neprestano pričajući.
<BR>&nbsp;&nbsp;&nbsp;&nbsp;&nbsp;"Od tada je međunarodna razmena obaveštenja pala na mrtvu tačku. Ne baš sasvim; objavljeno je ponešto o vanmateričnom rađanju sisara. Ali sve je to veoma apstraktno, a sem toga veo ćutanja obavio je daljnju razmenu. Kada se o tome razmisli, to se i moglo očekivati. Za nas koji učestvujemo u jednom takvom istraživanju značenje tog ćutanja isuviše je jasno. To više nije jednostavno pitanje učevnosti ili tehnike. Svako ima predosećanje nečeg mnogo strašnijeg. Taj strah je tim veći zato što rekonstruisanje života izgleda moguće ne samo teorijski već i tehnički. Želim da to vidite. U ovoj je sobi."
<BR>&nbsp;&nbsp;&nbsp;&nbsp;&nbsp;Došli smo do gvozdenih vrata na kojima je bio ispisan broj tri. Ugledah jednu kutiju, zastakljenu sa tri strane, veličine oko trideset šest kvadratnih stopa. Kroz staklo se mogla videti unutrašnjost. Veći broj prenosnih traka na nekoliko različitih nivoa sporo se kretao udesno i ulevo. Pored njih je stotine mašina, nalik na glačala sočiva radilo, lagano se krećući gore-dole. Na dnu su se četiri čoveka odevena u bele mantile pripremala za neku operaciju nagnuti nad dugačak radni sto.
<BR>&nbsp;&nbsp;&nbsp;&nbsp;&nbsp;"Ne mogu da vas pustim da uđete. Unutrašnjost je sterilizovana. I ja sam obično odavde izdajem naređenja. Pogledajte. Samo u ovoj sobi smo u stanju da obradimo trinaest hiljada fetusa dnevno. Odvajamo ih od njihove prirodne linije razvoja prema unapred utvrđenom programu. Ono što vidite pravo pred vama su fetusi vodenih krava. Da, istina je. I sami smo bili dobrano preplašeni kada smo se prvi put našli pred tim", reče profesor Jamamoto, saosećajno me gledajući dok su mu se u uglovima očiju pojavile bore. "Ipak, mi smo prirodnjaci. Uvek su nam pripisivane razne prekomernosti - mi kaljamo prirodu - ali i dalje idemo napred. Istinu govoreći, bili smo užasnuti jedino dok smo razmišljali o mestu za realizaciju metamorfoze fetusa."
<BR>&nbsp;&nbsp;&nbsp;&nbsp;&nbsp;"Za mene je sve to i dalje užasno."
<BR>&nbsp;&nbsp;&nbsp;&nbsp;&nbsp;"Ne krivim vas. Krnja budućnost uglavnom u pojedincu izaziva čudno osećanje. Čujem da su izvesni primitivci iz Afrike kada su prvi put došli u grad i ugledali visoke zgrade mislili da su one klanice za ljude. Oh, izvinite; ne shvatajte me doslovno. Hoću da kažem da sve ono za šta ne možemo da pronađemo vezu sa ljudskim iskustvom, nužno postaje zastrašujuće. Nešto što nema smisla, a što je jače od nas."
<BR>&nbsp;&nbsp;&nbsp;&nbsp;&nbsp;"Želite li da kažete da ste iz nekog razloga uspeli da u sebi obuzdate drhtanje pri pomisli na ovo fantastično istraživanje?"
<BR>&nbsp;&nbsp;&nbsp;&nbsp;&nbsp;Profesor Jamamoto odlučno klimnu glavom sa samouverenom iskrenošću, bezosećajan poput doktora koji ubeđuje pacijenta da da pristanak. Nije mi odmah odgovorio, već je otvorio metalnu kutiju koja se nalazila sa strane i okrenuvši prekidač, poče da govori kroz staklo onima unutra...
<BR>&nbsp;&nbsp;&nbsp;&nbsp;&nbsp;"Harada, da li biste bili ljubazni da nam pokažete jedno od zrna koje pripremate", reče on, a zatim se okrenu. "Obično biramo neobrađeni fetus tek odvojen od posteljičnog 'semena'."
<BR>&nbsp;&nbsp;&nbsp;&nbsp;&nbsp;Jedan od radnika potvrdno klimnu glavom preko ramena, podiže sa stola pljosnati stakleni kontejner i popevši se železnim stepenicama, dođe do nas. Na licu je imao suzdržan osmeh, a oči su mu nestašno svetlucale. Da bi malo ublažio moju ukrućenost, Tanomogi mi se nakašlja blizu uveta.
<BR>&nbsp;&nbsp;&nbsp;&nbsp;&nbsp;"Ovo je jorkširska svinja", reče čovek kroz prijemnik.
<BR>&nbsp;&nbsp;&nbsp;&nbsp;&nbsp;"Da li su na svom mestu?" uzvrati pitanjem profesor Jamamoto.
<BR>&nbsp;&nbsp;&nbsp;&nbsp;&nbsp;"Da. Sve se odvijalo glatko."
<BR>&nbsp;&nbsp;&nbsp;&nbsp;&nbsp;Tanke niti krvnih sudova koje su izlazile iz crvolikog središta tamnocrvene želatinske supstance stajale su raštrkane unaokolo poput sitnih plamičaka vatrometa.
<BR>&nbsp;&nbsp;&nbsp;&nbsp;&nbsp;"Najteži deo", objasni profesor Jamamoto, "jeste pričvršćivanje semena za veštačku posteljicu. Prvo to uradimo. Slično kalemljenju, pretpostavljam. Naravno, imamo problema oko nabavljanja semena i njegovog uskladištenja dok ne stigne do nas. Ono tom prilikom nužno dolazi u dodir sa spoljašnjim svetom i tada postoji najveća opasnost da tajna negde procuri."
<BR>&nbsp;&nbsp;&nbsp;&nbsp;&nbsp;"Sadašnja stopa uspelih implantacija svinja iznosi sedamdeset i pet procenata za jorkširsku rasu."
<BR>&nbsp;&nbsp;&nbsp;&nbsp;&nbsp;Profesor Jamamoto klimnu glavom glasu iz prijemnika. "Na radnom stolu, tamo dole, možete videti kako ih biraju. Jedino se taj posao obavlja ručno. Kada se on završi sve ostalo je mehanizovano, kao što možete da vidite. Na ovaj kraj prenosne trake stavljamo samo uspešno implantirano seme, veštačke posteljice i sve ostalo. Zatim ih mašina jedno za drugim prenosi. Potrebno je oko deset dana da sa jednog kraja stigne na drugi. Vidite li one slavine, sa glavama koje se klate, smeštene na određenim razmacima duž trake? One ubrizgavaju određenu dozu krajnje izdiferenciranih hormona u svaki fetus. U pravoj utrobi uzajamno međudejstvo hormona koji dolaze kako iz fetusa tako i iz majčinog tela izaziva sićušne promene. Ispitujemo ih kvantitativno i vremenski i shodno tome određujemo dozu hormona. Ako izvedemo proces koji se neće razlikovati od onoga koji se odvija u stvarnoj posteljici, prirodno je da ćemo dobiti kopnenog sisara sličnog majci. Ali ove svinje su stvorene pod malo izmenjenim uslovima. Ovu promenu možemo da izrazimo kao jednačinu lučenja, u kojoj a izražava stopu hormonalnog toka, ali pustimo to."
<BR>&nbsp;&nbsp;&nbsp;&nbsp;&nbsp;"Ali seme počinje da se razlikuje posle određenog broja časova ili dana nakon začeća. Kako uspevate to da ujednačite?"
<BR>&nbsp;&nbsp;&nbsp;&nbsp;&nbsp;"Dotakli ste jedno važno mesto. U slučaju svinja, naša ustaljena praksa je da uzimamo fetuse stare oko dve nedelje, ali naravno, i među njima postoje razlike. Verujem da je nepotrebno dodati, da sve dok se promena u njihovom razvoju odvija prema funkciji a koju sam gore pomenuo, pa do presudne tačke u kojoj fetusi postaju vodena ili amfibijska bića, ne treba se brinuti o stopi rasta.
<BR>&nbsp;&nbsp;&nbsp;&nbsp;&nbsp;Materice se takođe razlikuju: neke su mlade neke starije. Jedino kada kucne presudan čas trebalo bi praviti razliku. Odavde to ne možete jasno razabrati, ali boja posteljice se razlikuje. Malo je bleda. Kada se čovek navikne, može je lako uočiti."
<BR>&nbsp;&nbsp;&nbsp;&nbsp;&nbsp;Mladi radnik Harada smesta ode da donese jednu. Dok smo ga čekali da se vrati, profesor Jamamoto pripali napola popušenu cigaretu koju je gurnuo u džep svog belog mantila, rekavši da je pušenje dozvoljeno.
<BR>&nbsp;&nbsp;&nbsp;&nbsp;&nbsp;"Kakve čudne navike imamo mi što udišemo vazduh", promrmlja on, prateći očima dim kao da prisustvuje nečem zaista neverovatnom.
<BR>&nbsp;&nbsp;&nbsp;&nbsp;&nbsp;"Na primer, ovde se obavlja posao za koji je zadužena soba za razvoj broj tri", reče Tanomogi ne promenivši boju glasa. Možda je počeo da ga savlađuje umor.
<BR>&nbsp;&nbsp;&nbsp;&nbsp;&nbsp;I sam sam bio iznuren i bez obzira na napregnutost drhtao sam kao da sam učinio nešto nedopustivo. Ali profesor Jamamoto nije na to uopšte obraćao pažnju.
<BR>&nbsp;&nbsp;&nbsp;&nbsp;&nbsp;"Proces se odvija ovim redom: soba broj jedan, odstranjivanje nečistoća; soba broj dva, presađivanje u veštačku posteljicu; zatim dolaze ovamo. Kada se boja posteljice promeni premeštamo ih u sobu broj četiri gde napokon počinju da se preobražavaju u vodene sisare. Ah, našao je jednu."
<BR>&nbsp;&nbsp;&nbsp;&nbsp;&nbsp;Mladić koji se malopre udaljio žurno se vratio, noseći drugačiji stakleni kontejner, koji je zatim podigao da bismo mogli da ga vidimo. Pošto mi je bilo objašnjeno, prepoznao sam fetus i jednu nerazgovetnu senku u oblasti iz koje su izbijali krvni sudovi.
<BR>&nbsp;&nbsp;&nbsp;&nbsp;&nbsp;"Eto vidite. Jasno je da je u fetusu došlo do novog unutrašnjeg lučenja. Kada opazimo da je dospeo u ovaj stadijum, smesta ga prebacujemo u sobu broj četiri. Harada, pokažite nam prednji deo, molim vas. Brzo se razvijaju. U ovom razdoblju je karakteristično da se gotovo završava formiranje kičme, a prvi bubrezi i škrge postaju veoma aktivni. Veliki nabori pri dnu glave predstavljaju škrge. Kako to da su prvi bubrezi i škrge koji kasnije nestaju, tako aktivni samo u ovom stadijumu? Izvinite za ovu lekciju iz biologije, ali to je veoma važno."
<BR>&nbsp;&nbsp;&nbsp;&nbsp;&nbsp;Sažeta verzija objašnjenja profesora Jamamotoa: "U teoriji evolucije veoma je važno načelo međusobnog odnosa. Prema ovom zakonu, promena u jednom organu žive jedinke neminovno izaziva i promene u drugim organima. Nas ne zanima puko ponavljanje prošlosti, to jest, ponavljanje linije života vrste kroz pojedinačni proces, već nužnost daljeg nastavljanja životnog procesa. Naravno, ne ponavlja se baš sve. Na primer, krv iz prvih stadijuma razvoja fetusa gotovo je istovetna sa onom kod odraslog fetusa. Jedino se ponavljaju oni elementi koji kasnije nestaju, a ipak su neophodni u narednom stadijumu razvoja. Na primer, čak i kada su svinje u pitanju, postoji stadijum u kome imaju prvi bubreg. Kod odraslih jedinki ovakvu vrstu bubrega srećemo jedino kod zmijuljice. U ostalim slučajevima prvi bubreg atrofira za nekih pet dana ne obavljajući pri tom bilo kakvu funkciju. Zatim se kasnije formira drugi bubreg. Na prvi pogled to izgleda besmisleno, ali kada u tom razdoblju dođe do eliminacije prvog bubrega, drugi bubreg još nije formiran. Prema tome, atrofiranje bubrega ne predstavlja puko nestajanje; on ima ulogu svojevrsnog unutrašnjeg organa za lučenje koji vode do stadijuma drugog bubrega. Drugi bubreg, takođe, prolazi kroz specijalizovanu transformaciju i pretvara se u organ sa unutrašnjim lučenjem, od koga se na kraju, u poslednjem stadijumu, formira pravi bubreg.
<BR>&nbsp;&nbsp;&nbsp;&nbsp;&nbsp;Isto se događa i sa škrgama. Polovina bliža glavi ima ulogu samo kao žlezda sa unutrašnjim lučenjem i pomaže u evoluciji druge polovine, koja se preobražava iz škrga u pluća. Organi koji učestvuju u preobražavanju škrga su grudna žlezda i tiroidna žlezda.
<BR>&nbsp;&nbsp;&nbsp;&nbsp;&nbsp;Sada se postavlja pitanje šta bi se dogodilo da razvoj okončamo, na primer, na stadijumu škrga i ne dozvolimo njihov preobražaj u žlezde sa unutrašnjim lučenjem. Kao što je slučaj sa ribama čija je evolucija prestala upravo na tom nivou. Ali čak i da tu zaustavimo rast fetusa sisara, on se ipak ne bi pretvorio u ribu. Najviše što bismo uspeli da stvorimo bilo bi neko čudovište poput puža golaća lišeno bilo kakve vitalnosti, jer bi veliki broj elemenata bitnih za nastanak ribe već atrofirao, bez ponavljanja svih elemenata."
<BR>&nbsp;&nbsp;&nbsp;&nbsp;&nbsp;Kada je stigao dotle u objašnjavanju, profesor Jamamoto me upitno pogleda dok su mu se debele usne izvile u smešak.
<BR>&nbsp;&nbsp;&nbsp;&nbsp;&nbsp;"Da li sam ovo dobro objasnio?"
<BR>&nbsp;&nbsp;&nbsp;&nbsp;&nbsp;I ne sačekavši odgovor on se uputi prema vratima. "Sada ću vas odvesti u sobu za rast broj četiri, koja je sledeća na redu. Ali tamo se nalaze samo staklene kugle koje se neprekidno okreću u potpunoj tami, tako da ćemo je preskočiti i otići do poslednje sobe, sobe broj pet."
<BR>&nbsp;&nbsp;&nbsp;&nbsp;&nbsp;"Da", reče Tanomogi preko ramena dok me je propuštao, "kada me je Vada prvi put ovamo dovela išli smo istim putem."
<BR>&nbsp;&nbsp;&nbsp;&nbsp;&nbsp;"Ako želite, mogu vam kasnije pustiti film snimljen pri infracrvenoj svetlosti."
<BR>&nbsp;&nbsp;&nbsp;&nbsp;&nbsp;"Ne, hvala. Verovatno bi za mene bio odveć specijalizovan."
<BR>&nbsp;&nbsp;&nbsp;&nbsp;&nbsp;"Naravno. Ako vas to posebno ne zanima s tehničke strane, stvarno nema potrebe. Ali želeo bih da vidite sobu broj pet. Zaista je zanimljiva."
<BR>
<BR>&nbsp;&nbsp;&nbsp;&nbsp;&nbsp;25.
<BR>&nbsp;&nbsp;&nbsp;&nbsp;&nbsp;Ponovo se uputismo dugačkim, kosim hodnikom koji se spuštao nadole.
<BR>&nbsp;&nbsp;&nbsp;&nbsp;&nbsp;"Baš kao u slučaju metamorfoze insekata, kvalitet hormona koji dolaze iz nervnih ćelija predstavlja činilac koji na stadijumu škrga određuje da li će se one do kraja razviti kao takve ili, pak, pretvoriti u žlezde sa unutrašnjim lučenjem", nastavi Profesor Jamamoto, malo spustivši glas, svestan akustičnosti hodnika. "Nervni sistem je zaista čudna stvar. Ne samo da je neophodan za opstanak života već je i izvor energije u evoluciji. Ako se zaustavi protok tih hormona, smesta prestaje i specijalizacija na datom stadijumu. Na tom principu stvorili smo puževe prasiće dugačke oko dve stope."
<BR>&nbsp;&nbsp;&nbsp;&nbsp;&nbsp;"Da li su za jelo?" upade podrugljivo Tanomogi.
<BR>&nbsp;&nbsp;&nbsp;&nbsp;&nbsp;Izgledalo je kao da se razmeće svojim banalnim ponašanjem, što je meni, pod ovakvim okolnostima, izgledalo krajnje neprilično.
<BR>&nbsp;&nbsp;&nbsp;&nbsp;&nbsp;"Pa, ne vidim razlog zašto ne bi bili", odgovori Profesor Jamamoto ni najmanje uvređen. "Ali sa prekidom specijalizacije, prestaje u isto vreme i razvoj nervnog sistema i to na veoma niskom stupnju. Kao rezultat toga dolazi do sporije evolucije mišića, to jest proteina. Zato mislim da nemaju baš najbolji ukus."
<BR>&nbsp;&nbsp;&nbsp;&nbsp;&nbsp;Neki muškarci i žene odeveni u belo klimnuše glavama dok su prolazili pored nas. Hodnik se nastavljao na nižem nivou i odatle pa nadalje tavanica je bila zasvođena lukovima. Donja kosina je izgledala mnogo veća. Imao sam utisak da čujem huk okeana, ali to mi je verovatno zvonilo u ušima.
<BR>&nbsp;&nbsp;&nbsp;&nbsp;&nbsp;"Ako smo u stanju ovo da postignemo na stupnju puževa-prasića", reče profesor Jamamoto, napravivši pokret rukom kao da pridržava nevidljivu kutiju i okrenuvši se prema meni, "ne bi trebalo da nam predstavlja veću teškoću ni zadržavanje škrga kod fetusa sisara. Ali teško je zadržati organe za disanje na stadijumu škrga, a pri tom pustiti ostale organe da se normalno razvijaju. Naša opšta teorija o pozitivnoj i negativnoj funkciji hormona nije dovoljna. U svakom slučaju možemo veoma biti zadovoljni dosadašnjim rezultatima."
<BR>&nbsp;&nbsp;&nbsp;&nbsp;&nbsp;"Ovo je baš grozno dugačak hodnik, zar ne?"
<BR>&nbsp;&nbsp;&nbsp;&nbsp;&nbsp;"Gotovo smo stigli. Samo da zademo za sledeći ugao. Prešli smo ceo put oko zgrade izgradene u obliku slova 'U'. Da li ste umorni?"
<BR>&nbsp;&nbsp;&nbsp;&nbsp;&nbsp;"Možda je uzrok tome vlaga."
<BR>&nbsp;&nbsp;&nbsp;&nbsp;&nbsp;"To je neizbežno; nalazimo se ispod nivoa vode."
<BR>&nbsp;&nbsp;&nbsp;&nbsp;&nbsp;Na sobi nije bilo vrata. Duž zidova, od kojih ga je delio prostor širine oko dva jarda, bila je u centralnom delu izdubljena duboka rupa do vrha ispunjena vodom. Delovala je kao mali zatvoreni bazen. Ali razlika je bila u tome što je unutrašnjost tanka bila osvetljena, tako da se jasno videlo šta se unutra događa; kao da se mogla dotaći rukom. Voda je usled dejstva prelamanja svetlosti, sa mesta na kome smo stajali, izgledala duboka, a na drugom kraju iznenađujuće plitka. Na zidu, s naše leve strane, bili su nizovi prozorčića sa manometrima, a s desne strane nalazilo se nekoliko povećih okana. Dva čoveka sa bocama za kiseonik radila su nešto ispod vode pred jednim od prozora sa manometrima; od njih su se dizali stubovi mehurića koji su blistavo sijali.
<BR>&nbsp;&nbsp;&nbsp;&nbsp;&nbsp;"Ovo su veterinari i odgajivači", prigušeno se nasmeja profesor Jamamoto, zaobišavši ivicu bazena i povevši nas ka maloj prostoriji s desne strane. Bio je to veoma neprivlačan sobičak sa medicinskim inventarom, hirurškim instrumentima, bocama za kiseonik i raznim drugim električnim napravama čudnih oblika - sve je to stajalo raštrkano i bez reda. Uređaj za ventilaciju bučno je zujao, a jedan izrazito oštar zadah zapahnu mi nozdrve. Jedan omanji čovek niskog čela, koji je iscrtavao dijagram na listu hartije, smesta ustade i ponudi svoju stolicu. Odbih pošto sam video da postoje samo dve. Nisam želeo dugo da se zadržim.
<BR>&nbsp;&nbsp;&nbsp;&nbsp;&nbsp;"Ova gospoda su došla da malo razgledaju. Da li biste bili ljubazni i zamolili tehničare da nam demonstriraju svoj posao."
<BR>&nbsp;&nbsp;&nbsp;&nbsp;&nbsp;Krenusmo za čovekom, koji je izišao napolje vukući za sobom kabl malog mikrofona, a zatim čučnu kod ivice bazena. Odgovarajući na njegov poziv dva čoveka u vodi podigoše glave i otpozdraviše mahanjem ruku.
<BR>&nbsp;&nbsp;&nbsp;&nbsp;&nbsp;"Za dva minuta stići će sledeći fetus", reče čovek, osvrnuvši se prema profesoru Jamamotou. Dok je govorio, jedan od ljudi dade znak podizanjem dva prsta.
<BR>&nbsp;&nbsp;&nbsp;&nbsp;&nbsp;"Ovde se oni rađaju u intervalu od svakih pet do osam minuta", reče profesor Jamamoto, klimnuvši glavom čoveku u vodi. "Dok ne stignu ovamo fetusi u stadijumu škrga, poput onih koje ste videli u sobi broj tri, razlikuju se prema vrstama; ali kao i prasići ostaju uskladišteni u susednoj sobi broj četiri nekih šest ili više meseci. Znam da neobično zvuči kada se za nešto kao što je ovo upotrebi izraz 'uskladištiti'."
<BR>&nbsp;&nbsp;&nbsp;&nbsp;&nbsp;"Ali", iznenađeno uzviknuh i protiv svoje volje, "zar se stopa od jednog fetusa na svakih pet minuta ne penje do vrtoglave cifre u šest meseci?"
<BR>&nbsp;&nbsp;&nbsp;&nbsp;&nbsp;"Naravno. Sa pet nivoa, od kojih svaki proizvodi šesnaest hiljada, u stanju smo da obrađujemo celokupnu zalihu od osamdeset hiljada komada", reče nizak čovek iskezivši se, dok je umrljan kraj prsta podneo pod nos i počeo da uvlači miris duvana.
<BR>&nbsp;&nbsp;&nbsp;&nbsp;&nbsp;"Da ste stručnjak za ovu oblast", nastavi profesor Jamamoto, zagledan u tank, "usuđujem se da kažem da bi vas zanimalo ustrojstvo sobe broj četiri. Posebno način na koji se obavlja snabdevanje hranom i uklanjanje nuz-proizvoda, regulisanje toplote i pritiska - naročito toplote, koju smo regulisali tako da bude nešto niža od toplote ljudskog tela - dodavanjem veštačkih izlučnih supstanci koje prekidaju specijalizaciju škrga, a istovremeno dozvoljavaju drugim organima da se dalje razvijaju. To je, u stvari, kontrolisanje otrova otrovom. Odnosno, ne baš sasvim. Kako se, na primer, mogu kristali soli učiniti nerastvorljivim u vodi? Uzme se, naravno, prezasićen rastvor. U svakom slučaju, uspeli smo da obustavimo samo razvoj škrga, a da to ne utiče ni na jedan drugi organ."
<BR>&nbsp;&nbsp;&nbsp;&nbsp;&nbsp;Jedan manometar kraj prozora bazena zasija crveno. "Dolazi", pozva nas čovečuljak, češući se po perutavoj glavi.
<BR>&nbsp;&nbsp;&nbsp;&nbsp;&nbsp;"To je veštačko rođenje", uzviknu Tanomogi, položivši ruke na ivicu bazena i nagnuvši se preko nje.
<BR>&nbsp;&nbsp;&nbsp;&nbsp;&nbsp;Ljudi u vodi dadoše znak mahanjem ruku, a zatim se pomeriše prema prozoru, držeći se što su više mogli po strani tako da nam stubovi mehurića ne ometaju vidik. Iznenada jedna metalna kutija tamne boje ispuni prozor, dok je sklisko prolazila, zaustavivši se na oko dve stope odatle. Ljudi smesta počeše da rade oko manometara.
<BR>&nbsp;&nbsp;&nbsp;&nbsp;&nbsp;"Uklanjaju veštačku posteljicu."
<BR>&nbsp;&nbsp;&nbsp;&nbsp;&nbsp;Pošto su otvorili vrata kutije, izvadiše iz nje plastičnu kesu. Kesa se pred našim očima pretvorila u veliku loptu. Bila je ispunjena prljavom, crvenkastom tečnošću. Jedan od ljudi ubaci u nju instrument u obliku creva koji je spajao manometar sa loptom i okrete slavinu.
<BR>&nbsp;&nbsp;&nbsp;&nbsp;&nbsp;"Izvlače tečnost iz unutrašnjosti. Kada se odstrani posteljica, počinje refleksno disanje na škrge, tako da ova operacija mora veoma brzo da se obavi."
<BR>&nbsp;&nbsp;&nbsp;&nbsp;&nbsp;Lopta se skupi, čvrsto prionuvši uz ono što se nalazilo u njoj; bilo je to prase. Prasence poče da kruži unaokolo mičući nogicama. Drugi čovek gurnu nož u prednji deo kese i brzo je skide kao da je košulja. Mada ga nisam primetio, čovečuljak je dohvatio dugačak štap i stojeći iznad sada neupotrebljive kese, izvukao ju je jednim uvežbanim pokretom i ubacio u bubanj u uglu. Odatle je poticao onaj oštri miris koji sam malopre osetio.
<BR>&nbsp;&nbsp;&nbsp;&nbsp;&nbsp;Prase, koje je i dalje plivalo unaokolo, gnjurci uhvatiše za prednje noge i nateraše ga da izluči nešto nalik na smesu boje mesa. Čovek koji je pomagao natače četku na kraj creva i obrisa sa tela otpadni materijal, a zatim ga usisa. Da to nisu radili, voda u bazenu bez sumnje bi se zagadila. Prase se najednom zgrči kada su mu jednim metalnim potkožnim instrumentom ubrizgali nešto u uši.
<BR>&nbsp;&nbsp;&nbsp;&nbsp;&nbsp;"Bubna opna ničemu ne služi, a i lako se inficira, tako da je unapred zamenjuju plastičnom, kao što ste upravo videli."
<BR>&nbsp;&nbsp;&nbsp;&nbsp;&nbsp;"Pošto se razvija... ", poče Tanomogi, ali odjednom ponovo zaćuta. Možda je osetio da bi se ono što je želeo da pita potiralo sa mojim pitanjem.
<BR>&nbsp;&nbsp;&nbsp;&nbsp;&nbsp;"U redu. Pitaj prvo ti", rekoh.
<BR>&nbsp;&nbsp;&nbsp;&nbsp;&nbsp;"Moje pitanje je jednostavno", nastavi on. "Pitao sam se da li zapušači ne popuste kada prase poraste."
<BR>&nbsp;&nbsp;&nbsp;&nbsp;&nbsp;"Popustili bi, ali ova plastika poseduje neka zanimljiva svojstva. Na nju ne deluje gravitacija i ona se pomera u pravcu veće toplote. Širi se preko oblasti do kojih direktno dopire telesna toplota. To je potpuno istraženo. Sada je na vas red, doktore Katsumi."
<BR>&nbsp;&nbsp;&nbsp;&nbsp;&nbsp;"Pa, želeo bih da pitam nešto u vezi sa zvukom. Kako stoji sa problemom zvuka pod vodom?"
<BR>&nbsp;&nbsp;&nbsp;&nbsp;&nbsp;"U ovom trenutku nismo još sve rešili. Za ribe je uvo veoma korisno mada ga pokriva kost, tako da zvuk možda prodire i kroz plastične zapušače."
<BR>&nbsp;&nbsp;&nbsp;&nbsp;&nbsp;"Hoćete li da kažete da vodene životinje nisu gluve?"
<BR>&nbsp;&nbsp;&nbsp;&nbsp;&nbsp;"Naravno. Naročito su vodeni psi osetljivi čak i na vrlo slabu buku."
<BR>&nbsp;&nbsp;&nbsp;&nbsp;&nbsp;"More uvek nazivaju svetom tišine, ali ono u stvari uopšte nije tako tiho, zar ne?" reče Tanomogi značajno.
<BR>&nbsp;&nbsp;&nbsp;&nbsp;&nbsp;"Besmislica!" uzviknu čovečuljak, proguravši se između nas. "Nema bučnijeg mesta od mora, ako samo umete da slušate. Ribe krešte poput ptica u šumi."
<BR>&nbsp;&nbsp;&nbsp;&nbsp;&nbsp;"Problem je pre u tome", reče profesor Jamamoto, podigavši visoko glavu i prelazeći prstom duž nosa, "kako se stvara zvuk, a ne kako se čuje. Bića koja dišu na škrge ne mogu da koriste glasne žice, što nam je zadavalo mnoge poteškoće. Pas koji ne može da laje nije baš pogodan za čuvara. Naravno, pse smo uspeli i da obučimo."
<BR>&nbsp;&nbsp;&nbsp;&nbsp;&nbsp;"Hoćete da kažete da ste ih obučili da laju?"
<BR>&nbsp;&nbsp;&nbsp;&nbsp;&nbsp;"Ne, ne. Naučili smo ih da škrguću zubima, a ne da koriste glas. Ideju su nam dale izvesne vrste riba i veoma smo ponosni što je ona bila tako dobra."
<BR>&nbsp;&nbsp;&nbsp;&nbsp;&nbsp;Čovek, koji je završio čišćenje, jednim zamahom dopliva blizu površine vode i ispruži malo prase koje je držao u rukama da bismo ga mi videli. Bilo je svetlo-ružičaste kože prekrivene belim čekinjama, dok su mu se škrge, poput nabora na koži, brzo otvarale i zatvarale. Ono nam uputi iznenađen i razrogačen pogled kroz vodu.
<BR>&nbsp;&nbsp;&nbsp;&nbsp;&nbsp;"Da li je već otvorilo oči?"
<BR>&nbsp;&nbsp;&nbsp;&nbsp;&nbsp;"Da, zar ste primetili?" reče profesor Jamamoto, veselo se smejući. "Rekao sam da dolazi do promena samo u organima za disanje, ali ako se upustimo u podrobnije ispitivanje videćemo da se, u stvari, dešavaju mnogobrojne izmene. Nije stvar toliko u tome što su oči otvorene, već što su kapci atrofirali."
<BR>&nbsp;&nbsp;&nbsp;&nbsp;&nbsp;Čovek pod vodom smesti prase pod mišku i poravna svoje bledoplave gumirane nogavice kombinezona koje su se uvrnule. Zatim poprečno preseče bazen i nestade kroz prozor na suprotnoj strani kao da je usisan u njega. Za njim ostade trag u obliku belog pojasa srebrnastih mehurića koji su se rasipali unaokolo.
<BR>&nbsp;&nbsp;&nbsp;&nbsp;&nbsp;"Kuda je otišao?"
<BR>&nbsp;&nbsp;&nbsp;&nbsp;&nbsp;"Na farmu za dojenčad. Naočare!" reče čoveku do sebe, pošto je otišao na stranu sa prozorima. "Nameravam kasnije da vam pokažem anatomsku kartu, ali izvestan stepen uticaja ostaje, razume se, kod nekih organa pod kontrolom hormona koji potiču iz atrofiranih škrga. Najviše upada u oči nestanak žlezda sa spoljašnim lučenjem kao što su suzne, pljuvačne i znojne. Osim toga, izgubili su se glasovni organi, a kapci atrofirali. Zatim, tu su i pluća kod vodenih sisara. Pored škrga su im ostala i pluća, mada je dušnik potpuno nestao, a bronhije direktno ulaze u probavni kanal. To nisu pluća u pravom smislu reči; verovatno bi tačnije bilo kazati da su oblikovana poput neobično razvijenog ribljeg vazdušnog mehura. Pretpostavljam da je u pitanju jedna od tajni prirode, ali nedostatak suznih ili pljuvačnih žlezda ne predstavlja smetnju ni za jedno vodeno stvorenje."
<BR>&nbsp;&nbsp;&nbsp;&nbsp;&nbsp;"Pa, to onda znači da ne mogu da se smeju ili plaču", rekoh.
<BR>&nbsp;&nbsp;&nbsp;&nbsp;&nbsp;"Da li od životinja očekujete da se smeju ili plaču?"
<BR>&nbsp;&nbsp;&nbsp;&nbsp;&nbsp;Drugi čovek, koji je još bio u vodi, pope se železnim lestvama. Očito je trebalo da se zameni sa čovečuljkom koji je bio napolju. Ovaj drugi je došao noseći preko ramena dugačku, tanku cev dužine oko šest stopa obojenu belim emajlom. Čim nam ju je predao, ponovo se povukao i počeo da navlači tamnoplavo ronilačko odelo. Profesor Jamamoto spusti cev u vodu i upravi njen kraj u obliku ključa, sa ugrađenim sočivom, prema prozoru, a zatim pogleda kroz okular koji je ostao iznad vode. Bio je to obrnuti periskop, da ga tako nazovem.
<BR>&nbsp;&nbsp;&nbsp;&nbsp;&nbsp;"Možete pogledati kroz ovo. Izvolite."
<BR>&nbsp;&nbsp;&nbsp;&nbsp;&nbsp;Podstaknut ovim, uhvatih cev obema rukama i prislonih oko uz okular, ali nisam mogao ništa da razaznam. Celo vidno polje sijalo je neodređenom, mlečnom svetlošću. Misleći da su sočiva možda bila zamagljena, upravo htedoh da izvučem maramicu.
<BR>&nbsp;&nbsp;&nbsp;&nbsp;&nbsp;"Ne, sve je u redu", reče profesor Jamamoto. "Samo nastavite mirno da gledate. Zamagljenost koju vidite, u stvari je prljava voda." Nastavivši da gledam, stekao sam pouzdano utisak da bih nešto možda i mogao da razaberem.
<BR>&nbsp;&nbsp;&nbsp;&nbsp;&nbsp;"Ove stvarčice što se kreću unaokolo su prasići. Veliki predmeti oblika sača koji vise predstavljaju veštačke grudi. Odojci ne mogu da spreče oticanje mleka prilikom sisanja tako da je voda tu prilično prljava."
<BR>&nbsp;&nbsp;&nbsp;&nbsp;&nbsp;"Ali kako to da nečista voda ne prodire ovamo? Ne postoji nikakav specijalan uređaj da je zaustavi, zar ne?"
<BR>&nbsp;&nbsp;&nbsp;&nbsp;&nbsp;"Između se nalazi zavesa tekuće vode. Sama hranionica je podeljena pomoću četiri vodene zavese. One stvaraju četiri različita nivoa u kojima se temperatura kreće od trideset pet do šezdeset četiri stepena Farenhajta. Kroz vodene zavese se može nesmetano prolaziti. S vremena na vreme menjamo nivoe hranjenja tako da životinje privikavamo na iznenadne promene temperature, bilo da im se to dopada ili ne. To takođe pogodno dejstvuje na rast krzna, masne žlezde u koži i potkožno salo."
<BR>&nbsp;&nbsp;&nbsp;&nbsp;&nbsp;Oči su mi se postepeno širile, navikavajući se na tamu. Nekoliko desetina prasića visilo je ustima priljubljeno za mnoštvo predmeta u obliku grudi, od kojih se svaki završavao izraštajem, nalik na belu bradavicu. Bili su prekriveni beličastom plesni i veoma su ličili na grozdove koji su suviše dugo ležali u radnji. Senke ljudi sa bocama za kiseonik na leđima, koji su se neprestano probijali između njih, plivajući poput talasavih zastava, pripadale su verovatno stražarima.
<BR>&nbsp;&nbsp;&nbsp;&nbsp;&nbsp;"Ovde ih hranimo oko jedan mesec dok se ne odbiju od sise, a zatim ih šaljemo u vodeni svinjac."
<BR>
<BR>&nbsp;&nbsp;&nbsp;&nbsp;&nbsp;26.
<BR>&nbsp;&nbsp;&nbsp;&nbsp;&nbsp;Narudžbenica br. 112
<BR>&nbsp;&nbsp;&nbsp;&nbsp;&nbsp;Primalac: Laboratorije Jamamoto.
<BR>&nbsp;&nbsp;&nbsp;&nbsp;&nbsp;Pošiljalac: Niigata M. - Farma na dnu mora broj 3. Molim vas smesta pošaljite ekspresno kopnenim putem sledeće narudžbine:
<BR>&nbsp;&nbsp;&nbsp;&nbsp;&nbsp;1) dva grla rasplodnog jorkšira.
<BR>&nbsp;&nbsp;&nbsp;&nbsp;&nbsp;2) dva psa stražara protiv ajkula
<BR>&nbsp;&nbsp;&nbsp;&nbsp;&nbsp;3) pet kosmatih lovačkih pasa
<BR>&nbsp;&nbsp;&nbsp;&nbsp;&nbsp;4) osam poboljšanih krava za mužu broj 3
<BR>&nbsp;&nbsp;&nbsp;&nbsp;&nbsp;5) dve stotine vakcina protiv groznice morske pene.
<BR>
<BR>&nbsp;&nbsp;&nbsp;&nbsp;&nbsp;Prevezli smo se jednom podvodnom farmom veličine manjeg jezera, u čamcu opremljenom reflektorom; vazduh je bio težak, a disanje otežano.
<BR>&nbsp;&nbsp;&nbsp;&nbsp;&nbsp;"Kada kažu 'rasplodni Jorkšir', da li to znači da svojstva koja ovde stvarate postaju nasledna?"
<BR>&nbsp;&nbsp;&nbsp;&nbsp;&nbsp;"Ne. Za prvu generaciju je to nemoguće. U stanju smo da odgajimo prvu generaciju vodenih životinja, ali one ne mogu da se razmnožavaju. Istim procesom stvaramo drugu generaciju, takođe van materice, ali ona poseduje regenerativne moći. Ovu drugu generaciju koju je čovek stvorio zovemo 'rasplodna prasad' ili 'rasplodne krave'. Pošto je proces dug, a cena visoka, još nismo razgranali posao, ali dolazi vreme u kome vodene životinje koje su u stanju da se same razmnožavaju neće predstavljati ništa neobično."
<BR>&nbsp;&nbsp;&nbsp;&nbsp;&nbsp;"Ali kakve su to Niigata farme na dnu mora?"
<BR>&nbsp;&nbsp;&nbsp;&nbsp;&nbsp;"Upravo ono što i sam njihov naziv kaže: farme smeštene na morskom dnu."
<BR>&nbsp;&nbsp;&nbsp;&nbsp;&nbsp;"Proizvode li one za tržište?"
<BR>&nbsp;&nbsp;&nbsp;&nbsp;&nbsp;"Stvarno ne znam da li to rade ili ne. Ali narudžbine poput ove počele su da bivaju sve češće od pred kraj prošle godine. Čini mi se da je prva bila Boso A. - farma na dnu mora br. 1, a posle nje su nikle mnoge kao što su Pacifik KL - duboke morske farme, ne mogu svih da ih se setim. Broj životinja koje smo do sada proizveli, prasadi i krava zajedno, penje se na oko dve stotine hiljada komada - što iznosi oko pet procenata od svih kopnenih grla u celoj zemlji. Pošto su farme vrlo verovatno deo jedne jedine organizacije, one očito predstavljaju veoma unosan posao."
<BR>&nbsp;&nbsp;&nbsp;&nbsp;&nbsp;"Neverovatno!"
<BR>&nbsp;&nbsp;&nbsp;&nbsp;&nbsp;"Ni ja sam to ne razumem. Te gomile smeštene na morskom dnu verovatno ispuštaju tragove morske pene. Kažu da je to izvrsna hrana za prasiće. Ako jeste, onda su njihove zalihe hrane neiscrpne. Tamo se čak mogu napasati poput ovaca. Nije li sasvim razumljivo da se to pretvori u masovnu industriju? Pogledajte. Tamo dole. Tamo se muzu pomoću vakuumskih mašina za mužu."
<BR>&nbsp;&nbsp;&nbsp;&nbsp;&nbsp;"Stvarno ne mogu da poverujem da svet nije otkrio tako razgranat posao."
<BR>&nbsp;&nbsp;&nbsp;&nbsp;&nbsp;"Tačno. To je čvrsta organizacija", brzo upade Tanomogi, koji je veslao, kao da pokušava da me izvuče. Pošto još nisam bio načisto da li mi je Tanomogi bio prijatelj ili neprijatelj, nisam mogao da presudim kome je od nas dvojice uputio primedbu.
<BR>&nbsp;&nbsp;&nbsp;&nbsp;&nbsp;Zaista sam bio zbunjen. Ova poseta je, naravno, uticala na korenitu promenu mojih ideja. Dogodilo se tačno ono što je Tanomogi rekao. Osećao sam da je teorija o posredniku u kupovini fetusa, za koju nisam hteo ni da čujem, imala osnova. Ako je to bilo tačno, onda moram iz početka razmotriti značenje lanca događaja koji su se zbili tokom nekoliko poslednjih dana. Ubistvo računovođe nije više moglo samo po sebi da predstavlja glavni događaj.
<BR>&nbsp;&nbsp;&nbsp;&nbsp;&nbsp;U jednom trenutku nestalo je moje prvobitne rešenosti da gonim ubicu i jedina stvar koja me je sada zaokupljala bilo je dete koje su mi oduzeli. Što se ubice tiče, želeo sam čak da se nagodim: mogao sam da izvučem lažnu izjavu iz predviđača koja bi potvrdila da je ubica ljubavnica; ako bih time mogao da spasim mašinu. U izvesnom smislu, dolazak ovamo za korak me je približio istini, ali isto tako sam osećao da sam bio dalje nego ikada od rešenja ubistva. Ako je i bilo tako, neka i ostane, nije me bilo briga. Dosta mi je bilo pačanja u takve stvari. Tanomogi je rekao nešto o tome da je policija postala sumnjičava, ali čak i za policiju prividi imaju važnosti. Pošto bi laž bila laž mašine za predviđanje, smatrao sam da je čak i to bolje nego uopšte ne rasvetliti događaje. Sada sam jedino želeo da što pre odem odavde i smestim se pred svoju vedru i nepogrešivu mašinu za predviđanje.
<BR>&nbsp;&nbsp;&nbsp;&nbsp;&nbsp;Ah još nešto sam morao da uradim pre toga: da pronađem to moje dete koje je bilo ukradeno i da mu prekratim život pre nego ga pretvore u nekog vodenjaka. Kada to budem uradio dići ću ruke od cele ove rabote. Sledeći put ću uzeti neku zaista običnu osobu i sve započeti iz početka. Da, čini mi se da se sećam kako je Vada rekla da bi volela da sazna svoju budućnost. Bila bi divna kao uzorak. Ali kada bi ostarila, čak ni ona više ne bi bila ljupka. Do samog kraja mirna, tiha budućnost ostala bi neotkrivena, jedna petlja sitnih zadovoljstava i sitnih boli. Nikoga ona nije zanimala, pa ipak kao uzorak imala je najmanju mogućnost da dođe do pogreške.
<BR>&nbsp;&nbsp;&nbsp;&nbsp;&nbsp;"A zašto moramo da budemo tako tajanstveni?" Tanomogi prekide tišinu kao da više nije mogao da je podnese. Upravo u tom trenutku čamac stiže na suprotnu obalu. Profesor Jamamoto iskoči s lakoćom koja nije bila primerena njegovoj debljini.
<BR>&nbsp;&nbsp;&nbsp;&nbsp;&nbsp;"Zato što je ovaj naš poduhvat suviše revolucionaran", reče on, nimalo uznemiren pitanjem. "To bi jako odjeknulo i kod nas i napolju. Ali mi nastavljamo sa radom, premda čak ni uprava organizacije nema jasnu predstavu o ishodu."
<BR>&nbsp;&nbsp;&nbsp;&nbsp;&nbsp;"Zašto radite nešto čije perspektive ne možete da predvidite?" upitah.
<BR>&nbsp;&nbsp;&nbsp;&nbsp;&nbsp;"Pa, od budžovana iz finasijskog sveta dobili smo dozvolu da podignemo veštačke kolonije poput ove. Kao i u prošlosti, nestaće zaostalih zemalja s kojima se može trgovati, tako da se to na kraju pokazuje kao bolja investicija nego rat. Da je predviđanje budućnosti u vašem Institutu ostalo potpuno tajno i da se nije raščulo po novinama, budžovani bi došli da saznaju budućnost ovih vodenih kolonija. Zadovoljstvo predstavlja čak i razmišljanje o odgovoru koji biste im dali. Mašina Moskva predvidela je da je komunizam talas budućnosti, ali to je zbog toga što im ideja o podmorničkim kolonijama nije uopšte pala na pamet."
<BR>&nbsp;&nbsp;&nbsp;&nbsp;&nbsp;"Odlučili smo da ne vršimo nikakva politička predviđanja."
<BR>&nbsp;&nbsp;&nbsp;&nbsp;&nbsp;"Naravno. Protivilo bi se duhu liberalizma da se društvo sputava predviđanjima, zar ne?"
<BR>&nbsp;&nbsp;&nbsp;&nbsp;&nbsp;Vodenu farmu opasavao je visoki betonski zid. Na njemu su bila vrata, a iza njih se nalazio još jedan zatvoreni bazen. Bio je nešto veći od onoga koji smo upravo videli i na četiri strane imao je probušene rupe, sa instaliranim rešetkama. Upravo u tom trenutku trener sa bocama za kiseonik isprobavao je psa. Životinja je tamno svetlucala kao da je na sebi imala oklop.
<BR>&nbsp;&nbsp;&nbsp;&nbsp;&nbsp;"Ovo je dugodlaki lovački pas pomenut u narudžbenici koju ste malopre videli. Duga dlaka mu je slepljena specijalnom pomadom; ona štiti kožu. Znate, on mora da se uvlači na različita mesta. Pogledajte, ima za šape pričvršćene gumene kožice za plivanje. Kada se sasvim navikne na njih, trening je završen. Sutra će izići napolje. Poslednji put prolazi kroz obuku."
<BR>&nbsp;&nbsp;&nbsp;&nbsp;&nbsp;Iznenada pas ispruži vrat i spustivši glavu izmaknu se u stranu; telo mu se pretvorilo u pravu crtu kada se bacio prema jednoj od rešetki, a zatim odskočio od nje. U sledećem trenutku u zubima je držao ribu.
<BR>&nbsp;&nbsp;&nbsp;&nbsp;&nbsp;"Tim trikom se navikava kako da je ne ubije ujedom", dodade Tanomogi.
<BR>&nbsp;&nbsp;&nbsp;&nbsp;&nbsp;"Pošto pas ne može da diše dok nešto drži u ustima", nastavi profesor Jamamoto, "primoran je da izbacuje vodu iz nosa kroz škrge. Samo pas koji je prošao ovaj trening može to da uradi."
<BR>&nbsp;&nbsp;&nbsp;&nbsp;&nbsp;Pas zagnjuri njušku u torbu koju je držao trener, čekajući da je on zatvori i tek tada ispusti ribu. Bila je to stvarno istina, riba je unutra vrlo živahno nastavila da pliva.
<BR>&nbsp;&nbsp;&nbsp;&nbsp;&nbsp;"Gospodine", reče Tanomogi kao da mu je to upravo u ovom trenutku palo na pamet, "znate li na koji način kopnom prevoze ovakve životinje? To je veoma zanimljivo. Videli ste cisterne koje se koriste za transport nafte, one za kojima se vuče niz prikolica...? Šalju ih u njima. Pametno, zar ne? Uvek me zadive kada ih vidim po pet ili šest kako prolaze."
<BR>&nbsp;&nbsp;&nbsp;&nbsp;&nbsp;"Da li se vi to pretvarate da sve znate?" podrugljivo upita profesor Jamamoto.
<BR>&nbsp;&nbsp;&nbsp;&nbsp;&nbsp;"Ni najmanje", odvrati Tanomogi nervozno, a onda obojica prasnuše u smeh kao da je to bilo nešto smešno i mnogo zabavno.
<BR>&nbsp;&nbsp;&nbsp;&nbsp;&nbsp;Meni se tu ništa nije učinilo smešno. Nisam mogao čak ni na silu da se nasmejem. Osetio sam kako mi se, dok su se oni smejali, umorne oči postepeno sklapaju.
<BR>
<BR>&nbsp;&nbsp;&nbsp;&nbsp;&nbsp;27.
<BR>&nbsp;&nbsp;&nbsp;&nbsp;&nbsp;Pošto su kola, koja su nas vratila, bila ista ona koja su poslali po nas iz laboratorije, čuvali smo se vozača i nismo zapodenuli razgovor. Želeo sam samo jednu stvar da kažem Tanomogiju. To je bilo sve. I on je izgledao umoran tako da je sve vreme ćutao. Na kraju sam utonuo u dubok san. Nalazili smo se već pred mojom kućom kada me je Tanomogi probudio. Imao sam strašnu glavobolju.
<BR>&nbsp;&nbsp;&nbsp;&nbsp;&nbsp;"Spavaću do sutra u podne."
<BR>&nbsp;&nbsp;&nbsp;&nbsp;&nbsp;"Sutra? Već je četri časa izjutra."
<BR>&nbsp;&nbsp;&nbsp;&nbsp;&nbsp;Tanomogi se slabo osmehnu i ja krajičkom oka nejasno primetih kako mi maše kroz prozor dok sam se teturao prema kući. Jedva sam uspevao da se održim na nogama. Žena mi ništa nije rekla, a ja nisam bio u stanju da i o tome brinem. Posegnuo sam za viskijem koji se nalazio pored uzglavlja, ali pre nego što sam i dotakao čašu već sam zaspao.
<BR>&nbsp;&nbsp;&nbsp;&nbsp;&nbsp;U snovima sam se stalno vraćao u Jamamotoove laboratorije. Našao bih se u kolima i krenuo, ali svakog puta bih stigao u neke drugačije laboratorije Jamamoto. Kao da sam se nalazio u sobi sa ogledalima; svi putevi su bez prestanka vodili u pravcu Laboratorija Jamamoto. Iza vrata živelo je nešto zastrašujuće. Nisam tačno mogao da objasnim u kom smislu zastrašujuće, ali to je izgledalo toliko snažno da nisam bio kadar da izdržim. Zakasnio sam na posao i predstojala mi je kazna. S druge strane kapije protiv mene su podizali optužbu. Sa svakim otkucajem srca optužba je postajala sve teža. Morao sam da požurim; morao sam da pobegnem. Na kraju više nisam znao da li bežim ili idem napred. A zatim ponovo, upravo na tom mestu, čekala je jedna nova kapija Laboratorija Jamamoto.
<BR>&nbsp;&nbsp;&nbsp;&nbsp;&nbsp;Prošlo je deset. S olakšanjem sam odahnuo kada sam shvatio da se nalazim u postelji. Pomislih kako je čudno što mi je laknulo i počeh da se smejem i protiv svoje volje. Takvi snovi su me morili u mladosti kada sam mogao da se vratim kući pijan. Pokušao sam ponovo da zaspim, ali odjednom je nešto počelo da me brine i ovog puta san mi nikako nije dolazio na oči.
<BR>&nbsp;&nbsp;&nbsp;&nbsp;&nbsp;Ustadoh, istražujući odakle dolazi zvuk usisivača. Čuo se iz moje radne sobe na drugom spratu.
<BR>&nbsp;&nbsp;&nbsp;&nbsp;&nbsp;"Da li ti smetam?" upita me žena, ne podigavši glavu i ne prekinuvši rad.
<BR>&nbsp;&nbsp;&nbsp;&nbsp;&nbsp;"Ne osobito. Želim nešto da te pitam?"
<BR>&nbsp;&nbsp;&nbsp;&nbsp;&nbsp;"Za boga miloga, gde si bio juče?"
<BR>&nbsp;&nbsp;&nbsp;&nbsp;&nbsp;"Radio sam."
<BR>&nbsp;&nbsp;&nbsp;&nbsp;&nbsp;"Dugo se nisi vratio, pa sam nazvala kancelariju."
<BR>&nbsp;&nbsp;&nbsp;&nbsp;&nbsp;"Radio sam na drugom mestu!" rekoh, postajući sve razdraženiji, sa osećanjem da sada s pravom mogu stvarno da se naljutim. Upravo kada sam hteo da planem, zazvoni telefon. Prekid je došao u pravom trenutku.
<BR>&nbsp;&nbsp;&nbsp;&nbsp;&nbsp;Zvali su me iz redakcije jednih novina. Moskva II je predvidela aktiviranje mnoštva vulkana na dnu Pacifika; zbog toga su želeli da taj događaj povežu sa nedavnim neobičnim temperaturama; rekoše da mole za saradnju stručnjaka iz Japana. Ali postavljalo se pitanje da li će IKT predviđač prihvatiti ovaj predlog. Kao i obično odbio sam da dam bilo kakav komentar, rekavši da sve što je u vezi sa tom novošću mora da ide preko komiteta koji je u sastavu Statističkog Biroa. Poniženje koje sam osetio svaki put kada bi me zbog nečeg sličnog zvali danas je bilo izrazitije i kao da je imalo neko posebno značenje.
<BR>&nbsp;&nbsp;&nbsp;&nbsp;&nbsp;S one strane prozora jedan blistavi sjajan loptast oblak, koji je menjao oblik, rastopi se pred mojim očima. Ispod njega su se videle lisnate grane, krov susedne zgrade i bašta. Do juče sam verovao da je svakodnevni osećaj neprekidnosti krajnje pouzdan. Ali sada je bilo drugačije. Ako je ono što sam sinoć video stvarno postojalo, pretpostavljam da ću morati da priznam kako je ovaj moj svakodnevni osećaj bio laž koja je veoma ličila na stvarnost. Sve se preokrenulo.
<BR>&nbsp;&nbsp;&nbsp;&nbsp;&nbsp;Izgleda da je bilo glupo od mene što sam verovao da će svet, kada dobije mašinu za predviđanje postati povezaniji, mirniji, prozračniji, poput neorganskih kristala. Pravo značenje glagola znati bilo je promatranje haosa, a ne reda i pravilnosti.
<BR>&nbsp;&nbsp;&nbsp;&nbsp;&nbsp;"To je odista nešto veoma važno. Nešto u vezi sa klinikom na koju su te primorali da odeš juče, sećaš se? Voleo bih da se samo prisetiš kakvo je to mesto bilo."
<BR>&nbsp;&nbsp;&nbsp;&nbsp;&nbsp;Žena me je podozrivo osmotrila i ništa nije odgovorila. Naravno, nisam mogao od nje da očekujem da shvati važnost pitanja a ona, pak, nije mogla ni da pomisli da sam ja u to umešan. Pošto nisam bio u mogućnosti da joj pružim bilo kakvo objašnjenje, postadoh nestrpljiv i uzrujan. Na mene nije izvršen nikakav arbitraran pritisak da strogo čuvam tajnu, pa ipak bi se stvari samo još više zapetljale kada bi moja žena saznala istinu. Obeshrabrio sam se i pri samoj pomisli na njenu reakciju kada bi saznala ono što ja znam o mestu gde je abortirala i prodala naše dete.
<BR>&nbsp;&nbsp;&nbsp;&nbsp;&nbsp;Ali morao sam to da ustanovim na ovaj ili onaj način. Zar ne bih mogao nešto da smislim?
<BR>&nbsp;&nbsp;&nbsp;&nbsp;&nbsp;"Smatraš li da je to bilo pravo porodilište?"
<BR>&nbsp;&nbsp;&nbsp;&nbsp;&nbsp;"Zašto me to pitaš?" uzvrati ona, pomalo uznemireno i iznenađeno.
<BR>&nbsp;&nbsp;&nbsp;&nbsp;&nbsp;"Oh, istinu govoreći, bojim se da je neko bio zloban."
<BR>&nbsp;&nbsp;&nbsp;&nbsp;&nbsp;"Kako to misliš?"
<BR>&nbsp;&nbsp;&nbsp;&nbsp;&nbsp;"Mislio sam na onog starog doktora, moga prijatelja, akušera koji je poludeo."
<BR>&nbsp;&nbsp;&nbsp;&nbsp;&nbsp;Bila je to očigledna laž koju pod normalnim okolnostima ne bih mogao da ispričam, a da se ne nasmejem, ali kako sam je izrekao sa ozbiljnim izrazom na licu, rezultat je usledio istog trenutka. Žena mi se skamenila na moje oči. Za jednu ženu nije bilo većeg poniženja. Da je ono što sam rekao bila istina, to bi značilo da je ona bila položena na krevet i iz nje istrgnut fetus, tek tako, radi nečije zabave.
<BR>&nbsp;&nbsp;&nbsp;&nbsp;&nbsp;"Pa, sada na neki način osećam da to nije bila prava bolnica."
<BR>&nbsp;&nbsp;&nbsp;&nbsp;&nbsp;"Kako je izgledala?"
<BR>&nbsp;&nbsp;&nbsp;&nbsp;&nbsp;"Hm", zamisli se ona, vrteći glavom, koju je zabacila unazad, levo i desno i sve više čkiljeći. "Bila je napuštena... i strašno mračna."
<BR>&nbsp;&nbsp;&nbsp;&nbsp;&nbsp;"Misliš li da se nalazila blizu morske obale?"
<BR>&nbsp;&nbsp;&nbsp;&nbsp;&nbsp;"Da, čini mi se."
<BR>&nbsp;&nbsp;&nbsp;&nbsp;&nbsp;"Da li je zgrada bila jednospratna... dvospratna?"
<BR>&nbsp;&nbsp;&nbsp;&nbsp;&nbsp;"Ah... bila je jednospratna."
<BR>&nbsp;&nbsp;&nbsp;&nbsp;&nbsp;"Nije li po bašti ležalo mnogo cisterni?"
<BR>&nbsp;&nbsp;&nbsp;&nbsp;&nbsp;"Hm... pa... ne znam."
<BR>&nbsp;&nbsp;&nbsp;&nbsp;&nbsp;"Kako je izgledao lekar? Da li je bio krupan čovek?"
<BR>&nbsp;&nbsp;&nbsp;&nbsp;&nbsp;"Da, čini mi se da jeste."
<BR>&nbsp;&nbsp;&nbsp;&nbsp;&nbsp;"Kako to misliš? Zar se uopšte ne sećaš?"
<BR>&nbsp;&nbsp;&nbsp;&nbsp;&nbsp;"Pa, dali su mi taj čudan lek. Mislim da se maglovito sećam, ali to pamćenje kao da ne pripada meni. Ipak se vrlo jasno prisećam stvari koje se se dogodile pre nego što su mi dali lek. Da ikada sretnem bolničarku sa mladežom na licu smesta bih je prepoznala."
<BR>&nbsp;&nbsp;&nbsp;&nbsp;&nbsp;Ali ja u laboratorijama Jamomoto nisam sreo nijednu ženu sa mladežom na licu. Izgledalo je kao da mi je preostao samo jedan put. To bi značilo da ženu moram podvrći ispitivanju mašine za predviđanje i podstaći njeno sećanje. Ali taj put je bio veoma opasan. Na njegovoj sredini devojka Kondo Čikako bila je otrovana. Da li je pokušaj bio baš vredan izlaganja tolikoj opasnosti? Pitao sam se.
<BR>&nbsp;&nbsp;&nbsp;&nbsp;&nbsp;Moja odluka da je podvrgnem ispitivanju mašine za predviđanje nije bila mnogo razumna. Grunula je iz slepog besa koji je u meni rastao. Nisam više mogao samo da usvajam hipoteze i predosećanja. Sve bi bilo u redu da sam bio pažljv i da je nisam ispuštao iz vida nijednog trenutka. Ipak prezirao sam samoga sebe kad bih samo i pomislio da to može biti opasno.
<BR>&nbsp;&nbsp;&nbsp;&nbsp;&nbsp;"Požuri i spremi se. Izlazimo", rekoh joj.
<BR>
<BR>&nbsp;&nbsp;&nbsp;&nbsp;&nbsp;28.
<BR>&nbsp;&nbsp;&nbsp;&nbsp;&nbsp;Žena me je podozrivo pogledala, ali nije pokušala da me dalje ispituje. Možda ju je moj odsečan ton osujetio u tome. Morala je da se povinuje bez objašnjenja.
<BR>&nbsp;&nbsp;&nbsp;&nbsp;&nbsp;Ipak, posmatrajući ukrućeni izraz njenog lica dok se spuštala niz stepenice da bi se presvukla, počeo sam da tražim nešto, ma koliko to čudno izgledalo, što bi opravdalo ovakav moj postupak. Da li sam ja to ozbiljno pokušavao da je zaštitim ili sam jednostavno nastojao da je iskoristim kao oruđe? Razmišljao sam, tresući glavom, dok su mi savest opterećivale ove sumnje. Ali zaista nisam umeo da objasnim zašto su me one najednom obuzele. Možda zbog toga što sam u srcu već predosetio izvestan užasan zaključak do koga ćemo na kraju doći.
<BR>&nbsp;&nbsp;&nbsp;&nbsp;&nbsp;Bilo je istina da sam u sve izgubio poverenje. Nisam doneo nikakav stvarni sud. Jednostavno sam bezrazložno bio zabrinut, ispunjen jednim negativnim osećanjem, da pokušam beg po svaku cenu. Ali drhtao sam, pitajući se šta će naše dete, rođeno kao vodeno biće sa škrgama, misliti o nama, svojim roditeljima, kada odraste; nisam čak znao da li je u pitanju dečak ili devojčica. U poređenju sa ovakvom sudbinom, čedomorstvo je predstavljalo otmen i human čin.
<BR>&nbsp;&nbsp;&nbsp;&nbsp;&nbsp;Kapljica znoja kanu mi sa vrha nosa. Pokušao sam da se malo priberem. Desetak minuta ostao sam da stojim tupo zureći preda se; još se nisam ni umio. Kada sam konačno sišao i oprao zube, obuzela me je neka mučnina kao da sam mamuran.
<BR>&nbsp;&nbsp;&nbsp;&nbsp;&nbsp;Zazvoni telefon. Da li je to bio iznuđivač? Jedan od onih neprijatnih poziva kada su mi stavljali do znanja da su im poznati svi moji koraci? Požurih prema telefonu, ne stigavši da isperem usta. Ali bio je to Tomojasu, iz komiteta za programiranje.
<BR>&nbsp;&nbsp;&nbsp;&nbsp;&nbsp;"Zovem vas zbog predloga za saradnju koji je uputila Moskva II."
<BR>&nbsp;&nbsp;&nbsp;&nbsp;&nbsp;Nisam se kao obično naljutio zbog njegovog nadmenog tona. "Nije uspelo?" uzvratih pitanjem.
<BR>&nbsp;&nbsp;&nbsp;&nbsp;&nbsp;"Ne, ne, nije sasvim propalo. Za sada čekamo."
<BR>&nbsp;&nbsp;&nbsp;&nbsp;&nbsp;Kao i obično, novine ponovo neće obratiti pažnju na nas.
<BR>&nbsp;&nbsp;&nbsp;&nbsp;&nbsp;Držeći se stava čekati i videti nikada nećemo dospeti u novine. Opšte zanimanje je oslabilo, možda i zato što su u poslednje vreme veoma dosledno sprovodili propagandu da je mašina za predviđanje nehumana. Ali za mene to sada i nije bilo važno. Nisam imao vremena da se brinem za takve stvari. Da je taj plašljivi Tomojasu, koji je mislio da je ščepao budućnost za vrat, znao samo stoti deo onoga što sam ja video sinoć... Pošto ništa nisam rekao, Tomojasu nastavi: "Uzgred budi rečeno, kako napreduje posao? Čekam na preksutrašnji sastanak."
<BR>&nbsp;&nbsp;&nbsp;&nbsp;&nbsp;"Mislim da mogu da sastavim zanimljiv izveštaj o osnovnim stvarima, kao što je na primer opšti karakter elemenata."
<BR>&nbsp;&nbsp;&nbsp;&nbsp;&nbsp;"A šta je sa ubicom?"
<BR>&nbsp;&nbsp;&nbsp;&nbsp;&nbsp;Sa ugla usana skliznu mi bela pljuvačka na ruku. "Danas sastavljam skicu za izveštaj. Tanomogi će je izložiti", rekoh, iznenada spustivši slušalicu da bih izbegao nastavak razgovora.
<BR>&nbsp;&nbsp;&nbsp;&nbsp;&nbsp;Onoga trenutka kada sam spustio slušalicu, telefon ponovo zazvoni. Ovoga puta je to odista bio iznuđivač, sa mojim glasom.
<BR>&nbsp;&nbsp;&nbsp;&nbsp;&nbsp;"Profesor Katsumi? Ala ste brzo podigli slušalicu. Kao da ste očekivali moj poziv", kikotao se moj glas rugajući se. Ne sačekavši odgovor on iznenada pređe na normalan ton, ličeći na mene više nego ikada ranije. "Ne, nije baš tako izgledalo vi ste, međutim, ipak očekivali moj poziv, zar ne? U svakom slučaju, profesore, nešto krišom smišljate i ja bih želeo da vas zbog toga upozorim."
<BR>&nbsp;&nbsp;&nbsp;&nbsp;&nbsp;To je bila istina. Delimično sam očekivao njegov preteći poziv. Svaki put kada sam želeo nešto da preduzmem ovo pakosno ometanje me je sprečavalo. Onoga trenutka kada sam to naslutio, najednom više nisam znao šta da preduzmem. Na um mi je pao jedino Tanomogi koji je odlično bio upućen u sve što sam do sada radio, kao osoba kadra da predvidi moj plan da ženu podvrgnem ispitivanju mašine za predviđanje. Sem ako mi se u kući ne nalaze prisluškivači. Ne bi, međutim, bilo razložno da se Tanomogi, koji je do sada bio tako domišljat, najednom otkrije kao čovek koji stoji iza cele ove rabote. Stresoh se, osetivši prisustvo nevidljivog posmatrača tik uz mene.
<BR>&nbsp;&nbsp;&nbsp;&nbsp;&nbsp;"Mislite da sam vas očekivao? Verujte mi, bilo je sasvim slučajno."
<BR>&nbsp;&nbsp;&nbsp;&nbsp;&nbsp;"Znam. Upravo ste okončali razgovor pre nego što sam nazvao, zar ne?"
<BR>&nbsp;&nbsp;&nbsp;&nbsp;&nbsp;Zbunio me je. Prema onome kako sam ja to shvatio, to je u najboljem slučaju bila traka iz mašine za predviđanje sa mojim glasom. Bez obzira na razvoj događaja, nikada nisam sanjao da će tako savršeno da se koristi mojim rečnikom.
<BR>&nbsp;&nbsp;&nbsp;&nbsp;&nbsp;"Ah, ha. Iznenađeni?" reče govornik, očito svestan moje zbunjenosti. Huk vazduha odbi se o mikrofon; možda je to bio smeh. "Da li sada nazirete ko sam?"
<BR>&nbsp;&nbsp;&nbsp;&nbsp;&nbsp;"Ko ste vi?"
<BR>&nbsp;&nbsp;&nbsp;&nbsp;&nbsp;"Ko? Pitam se. Još ne znate? Pa, daću vam još jedan mig. Malopre ste razgovarali sa Tomojasijem iz komiteta za programiranje."
<BR>&nbsp;&nbsp;&nbsp;&nbsp;&nbsp;"Ah! To je Tanomogi! Ne, naravno, ti si mašina, puki glas. Ali mora da Tanomogi povlači konce. Tamo si, znam ja to. Hajde. Odgovori mi!"
<BR>&nbsp;&nbsp;&nbsp;&nbsp;&nbsp;"Nerazumni ste. Ako ja govorim, onda ja i slušam. Samo sam želeo da vas pozovem. Mislite li da mašina kojom neko upravlja može tako brzo da odgovara? Govorite punim ustima. Verovatno ste prekinuli pranje zuba i došli na telefon, je li tako? Je li tako? Ako želite, sačekaću da isperete usta. Oh, izvinite. Nisam pokušao da se našalim. Ali činjenica je da govorim, jer to želim."
<BR>&nbsp;&nbsp;&nbsp;&nbsp;&nbsp;"Baš zato bi trebalo da mi kažete ko ste!"
<BR>&nbsp;&nbsp;&nbsp;&nbsp;&nbsp;"Da. Možda bi trebalo. Ali zar stvarno niste pogodili? Ne, možda niste. Ali ste zato, profesore, primetili koliko moj glas podseća na vaš. Vi profesore možda mislite da je u pitanju slučajna sličnost sa glasom nekog potpunog stranca. Ne? Dobro. Ne pokušavate da saznate, ne ulažete dovoljno napora da dokučite ko sam ja u stvari; to što sam primoran da vas sada ovako zivkam preko telefona ipak predstavlja, da tako kažem, samo drugu stranu istog novčića. Tako je na kraju svako saopštavanje ove važne stvari..."
<BR>&nbsp;&nbsp;&nbsp;&nbsp;&nbsp;"Pa, zašto onda ne dođete ovamo da se vidimo? Kada biste došli bilo bi mnogo lakše s vama razgovarati."
<BR>&nbsp;&nbsp;&nbsp;&nbsp;&nbsp;"Mislite li? To, na žalost, nije moguće. A što se razgovora tiče, telefon nije nikakva prepreka."
<BR>&nbsp;&nbsp;&nbsp;&nbsp;&nbsp;"Pa, onda pređimo na stvar."
<BR>&nbsp;&nbsp;&nbsp;&nbsp;&nbsp;"Odlično", dopre malo prejak odgovor. "Doneli ste neopozivu odluku."
<BR>&nbsp;&nbsp;&nbsp;&nbsp;&nbsp;Shvatih da moram da budem na oprezi. Činjenica da je moj protivnik mogao da izdaje naredbe dostojne jednog gangstera, a pri tom da se služi izrazima nekog vladinog službenika, značila je da on nije običan čovek, ne neko ko pred sobom ima samo jedan cilj. Ako želite da označite profesiju koja dolazi u direktan kontakt sa ljudima, zavirivanjem iza maske društvenog položaja i profesije, pretpostavljam da bi to bio detektiv ili ucenjivač. Možda, pretvarajući se da čita moje misli, pokušava, i više nego što sam očekivao, da iz mene izvuče neku nepovoljnu izjavu, postavljajući mi značajna pitanja.
<BR>&nbsp;&nbsp;&nbsp;&nbsp;&nbsp;"Naravno", reče moj sagovornik, pošto ništa nisam odgovorio, a zatim ga za trenutak spopade prigušeno kašljanje. "Smatrate da nije neosnovano što me sumnjičite. Ali jasno mi je. Spremate se da iziđete sa svojom ženom. Zar nisam u pravu? Oh, ne, ne zamišljajte da vas kroz dogled promatram iz neke obližnje zgrade. Pa ipak, istina je da neko u ovom trenutku stražari pred vašom kućom. Oh, slobodno pogledajte kroz prozor u pravcu kraja prolaza. Ali brzo!"
<BR>&nbsp;&nbsp;&nbsp;&nbsp;&nbsp;Pošto mi je radoznalost bila zagolicana, odložih slušalicu i uradih kako mi je rečeno. Opazih mog uhodu upravo dok je prolazio sleva nadesno i primetih dosadu na njegovom licu. Kroz slušalicu se začu zvuk. Nečujno se vratih i lagano je podigoh.
<BR>&nbsp;&nbsp;&nbsp;&nbsp;&nbsp;"Onda?" Iako nisam napravio nikakav šum, znao je da sam se vratio. "To je momak s kojim ste se potukli onog dana. On je stručnjak za ubistva."
<BR>&nbsp;&nbsp;&nbsp;&nbsp;&nbsp;"Odakle zovete, za ime boga?"
<BR>&nbsp;&nbsp;&nbsp;&nbsp;&nbsp;Strpljivo podnoseći ukrućenost leđa koja se širila ka vratu, pokušah da sebi predstavim kuće kroz čije prozore su mogli da me vide kada telefoniram.
<BR>&nbsp;&nbsp;&nbsp;&nbsp;&nbsp;"Ne, ne. Rekoh vam da ne zovem iz okoline. Evo, prolaze požarna kola. Otvoriću prozor. Čujete ih? Ali ta buka se ne čuje u vašem kraju."
<BR>&nbsp;&nbsp;&nbsp;&nbsp;&nbsp;"Takav trik se lako može izvesti pomoću magnetofona."
<BR>&nbsp;&nbsp;&nbsp;&nbsp;&nbsp;"Sasvim tačno. Pa, kako bi onda bilo da vam kažem svoj broj? Kada saznate broj vaše sumnje će nestati. Spustite slušalicu i okrenite ovaj broj. U redu?"
<BR>&nbsp;&nbsp;&nbsp;&nbsp;&nbsp;"Dosta. Prekinite."
<BR>&nbsp;&nbsp;&nbsp;&nbsp;&nbsp;"Oh, ne, ne mogu", reče glas, iznenada poprimivši upozoravajući ton. "Ovo je odlučujući trenutak. Sve mogu da vidim."
<BR>&nbsp;&nbsp;&nbsp;&nbsp;&nbsp;"Pa šta s tim?"
<BR>&nbsp;&nbsp;&nbsp;&nbsp;&nbsp;"Hm. Ne shvatate, zar ne?" Preteći glas duboko uzdahnu. Bilo je nečeg tako zloslutnog u tom tonu tako da sam prešao preko načina obraćanja koji se promenio kao da je sagovornik počeo da me smatra sebi ravnim. "Iako sam vam ovoliko rekao, još niste uspeli da shvatite. Ovo nisam ja. To ste vi sami: Ja sam vi!"
<BR>
<BR>&nbsp;&nbsp;&nbsp;&nbsp;&nbsp;29.
<BR>&nbsp;&nbsp;&nbsp;&nbsp;&nbsp;Neko vreme ostadoh nepokretan. Ne samo telo već su mi se i misli sasvim primirile. Nije me obuzelo puko osećanje iznenađenja. Kako bih rekao? Bilo je to neobično osećanje, mešavina smirenosti i pometnje, kao da sam to znao sve vreme, ali bio na pragu ludila. Smirenost bih mogao da uporedim sa šaljivim i smešnim, kao kad bi neko primetio da je neko drugi postao vodeno biće, a zatim utvrdio da se gleda u ogledalu. Pometnja se mogla uporediti sa neprijatno gorkim osećanjem očajanja kao kada, na primer, sanjam da sam mrtva duša, koja lebdi blizu tavanice, gledajući odozdo svoj vlastiti leš.
<BR>&nbsp;&nbsp;&nbsp;&nbsp;&nbsp;Teškom mukom sklopih rečenicu.
<BR>&nbsp;&nbsp;&nbsp;&nbsp;&nbsp;"To znači... vi se sastojite od mene, sazdala vas je mašina za predviđanje."
<BR>&nbsp;&nbsp;&nbsp;&nbsp;&nbsp;"Može i tako da se kaže, ali stvar nije baš jednostavna. Ništa tako obično ne bi bilo u stanju da na ovaj način vodi razgovor."
<BR>&nbsp;&nbsp;&nbsp;&nbsp;&nbsp;Bez razmišljanja klimnuh nevidljivom sagovorniku. "Ali vi sigurno niste u stanju da opažate?"
<BR>&nbsp;&nbsp;&nbsp;&nbsp;&nbsp;"Pobogu, ne", odvrati glas, nerazgovetno šmrkćući. "Ja ne posedujem telo u pravom smislu te reči. Upravo kao što ste pretpostavili, ja sam samo unapred snimljena traka. Naravno, nije mi podareno ništa tako delikatno kao što je opažanje. Ali sam zato pouzdan i siguran, što nadmaša opažanje. Znam šta vam se mota po glavi znatno pre nego što to artikulišete u misli. Bez obzira na to koliko god pokušavali da se ponašate nezavisno, niste u stanju da napravite nijedan korak van programa koji je u meni unapred pripremljen."
<BR>&nbsp;&nbsp;&nbsp;&nbsp;&nbsp;"A ko vam nalaže šta da govorite?"
<BR>&nbsp;&nbsp;&nbsp;&nbsp;&nbsp;"Niko. Neko ko je neminovno nastao iz vas."
<BR>&nbsp;&nbsp;&nbsp;&nbsp;&nbsp;"Pa onda..."
<BR>&nbsp;&nbsp;&nbsp;&nbsp;&nbsp;"Pa, posedujem vrednost dragog predviđanja koje, kroz prvo predviđanje, predskazuje vašu budućnost. Ukratko, ja sam vi. Ja sam vi koji zna sve o vama."
<BR>&nbsp;&nbsp;&nbsp;&nbsp;&nbsp;Iznenada se osetih kao veoma udaljen, sitan, nejasan predmet. Mesto na kome sam se do sada nalazio bilo je glomazno i masivno i po njemu je kružio tihi bol razdražljivom brzinom brijača.
<BR>&nbsp;&nbsp;&nbsp;&nbsp;&nbsp;"Mora da vas je neko kao Tanomogi, naterao da telefonirate, zar ne?"
<BR>&nbsp;&nbsp;&nbsp;&nbsp;&nbsp;"Stalno ponavljate jedno te isto. Očito još niste potpuno pnhvatili situaciju. Moja volja jeste vaša volja. Ali to još niste shvatili. Ja činim samo ono što biste verovatno i vi uradili da slučajno poznajete vlastitu budućnost."
<BR>&nbsp;&nbsp;&nbsp;&nbsp;&nbsp;"Kako magnetofon stupa u akciju?"
<BR>&nbsp;&nbsp;&nbsp;&nbsp;&nbsp;"Ne ponašajte se glupo. Ali, naravno da postoji neko ko rukovodi svim tim. Kao što ste pretpostavili i Tanomogi je umešan. Ali ne možete pomisliti da je to neka njegova mahinacija. Sve što je do sada uradio bilo je na moj zahtev. A moje naredbe nisu ništa drugo do vaše naredbe. Ako sumnjate u Tanomogija, onda isto tako možete da sumnjate i u samog sebe."
<BR>&nbsp;&nbsp;&nbsp;&nbsp;&nbsp;"U redu, neka bude po vašem. Ali zašto ste pokušali da me sludite tim pretećim pozivima?"
<BR>&nbsp;&nbsp;&nbsp;&nbsp;&nbsp;"Nisam pokušavao da vas sludim. Upozoravao sam vas."
<BR>&nbsp;&nbsp;&nbsp;&nbsp;&nbsp;"Nije bilo potrebe da se toliko okoliša. Pošto vam je poznata moja budućnost, sigurno su vam poznati i moji neprijatelji, zar ne? Nije li postojao neki kraći put da se sve to izvede?"
<BR>&nbsp;&nbsp;&nbsp;&nbsp;&nbsp;"Neprijatelji... vaša uobičajena opaska. Neprijatelj je unutra. Sam ovakav način razmišljanja o stvarima je vaš neprijatelj. Samo sam pokušavao da vas spasem od propasti. Oh da, upravo na vreme. Stigla je vaša žena, Sadako. Ne, nije važno u kojoj meri ja mogu da budem vi, pretpostavljam da vas vređa što ovako govorim. Spremna je i čeka kod vrata. Izgleda da s puno pažnje prisluškuje ovaj neobični poziv. Želeo bih da je nešto upitam. Pozovite je i dajte mi je, hoćete li?"
<BR>&nbsp;&nbsp;&nbsp;&nbsp;&nbsp;"Naravno da neću."
<BR>&nbsp;&nbsp;&nbsp;&nbsp;&nbsp;"Hm. Pretpostavljao sam da ćete to da kažete. Ako joj bilo šta pomenemo, moraćemo sve da joj kažemo. Ali vi nemate hrabrosti za to. U stvari, još joj niste rekli ni zašto izlazite, zar ne? Naravno, sada više gotovo da nema smisla izlaziti."
<BR>&nbsp;&nbsp;&nbsp;&nbsp;&nbsp;"Zašto? Nemam nameru da pređem tako olako preko ovoga."
<BR>&nbsp;&nbsp;&nbsp;&nbsp;&nbsp;"U redu. Ako ne želite da je pozovete na telefon, onda je sami to upitajte. A sada o lažnoj bolničarki koja ju je namamila. Čini mi se da se sećam kako je vaša žena rekla nešto kao da je ova imala madež na obrazu, ali pitam se da nije pogrešila. Madež se nalazio iznad gornje usne, a ne na obrazu, zar ne?"
<BR>
<BR>&nbsp;&nbsp;&nbsp;&nbsp;&nbsp;30.
<BR>&nbsp;&nbsp;&nbsp;&nbsp;&nbsp;Teško zadahtah kao da sam zaboravio da dišem. Iz velike daljine pomoli se slabašni zrak svetlosti i stvari oko mene poprimiše sasvim drugačiji izgled. Žena sa madežom iznad gornje usne, a ne na obrazu. S obzirom da se svega sećala krajnje neodređeno, možda je tako došlo do ove zabune. Ako je u tome bila stvar, onda je bolničarka bila moj pomoćnik, Vada Katsuko. Vada je imala madež iznad gornje usne. To joj je smetalo, tako da je obično saginjala glavu kako se on ne bi primetio. Kada bi to uradila, izgledalo je, naravno, da se madež nalazi niže na licu. Nejasno upamćen, lako je mogao da se premesti na obraz.
<BR>&nbsp;&nbsp;&nbsp;&nbsp;&nbsp;"Oh, Sadako!" uzviknuh potresen, glasom koji je odzvanjao kroz celu kuću. "Madež te bolničarke..." Istog časa se vrata ispred mene otvoriše i pomoli se iznenadeno lice moje žene.
<BR>&nbsp;&nbsp;&nbsp;&nbsp;&nbsp;"Šta je bilo? Uplašio si me."
<BR>&nbsp;&nbsp;&nbsp;&nbsp;&nbsp;"Madež... nije se nalazio na obrazu, nego negde ovde, zar ne?"
<BR>&nbsp;&nbsp;&nbsp;&nbsp;&nbsp;"Da, sada kada si to pomenuo, mislim da je tako."
<BR>&nbsp;&nbsp;&nbsp;&nbsp;&nbsp;"Reci mi. Gde se tačno nalazio?"
<BR>&nbsp;&nbsp;&nbsp;&nbsp;&nbsp;"Setila bih se kada bih ga videla, ali... da, stvarno mi se čini da se tamo nalazio."
<BR>&nbsp;&nbsp;&nbsp;&nbsp;&nbsp;"Ah, tačno!" umešah se ja sa telefona.
<BR>&nbsp;&nbsp;&nbsp;&nbsp;&nbsp;Žurno mahnuh ženi rukom, pokušavajući da je udaljim, ali ona je ostala nepomično zureći u mene sa hladnim sjajem u očima. Nisam razumeo zbog čega je imala takav izraz lica. Držeći slušalicu čvrsto priljubljenu uz uvo, ćutao sam leđima okrenut prema njoj.
<BR>&nbsp;&nbsp;&nbsp;&nbsp;&nbsp;"Pa", nastavi glas drugog ja, "ta žena je bila Vada, kao što ste nagađali. Ove Nove godine, kada su svi ostali članovi Instituta došli da vam čestitaju, Vada se iznenada prehladila i nije mogla da dođe sa njima. Prema tome vaša žena nije mogla da je prepozna. Ako je ovo jasno, onda je takođe jasno da nije mnogo važno da li vam je ona prijatelj ili neprijatelj, zar ne?"
<BR>&nbsp;&nbsp;&nbsp;&nbsp;&nbsp;"U redu, ako je tako. Uradila je to što je uradila, na moj odnosno vaš zahtev."
<BR>&nbsp;&nbsp;&nbsp;&nbsp;&nbsp;"A vi se s tim ne slažete?"
<BR>&nbsp;&nbsp;&nbsp;&nbsp;&nbsp;Obazrivo se osvrnuh unaokolo. Žena mi više nije bila u sobi.
<BR>&nbsp;&nbsp;&nbsp;&nbsp;&nbsp;"Pa, izgleda da se sve urotilo protiv mene."
<BR>&nbsp;&nbsp;&nbsp;&nbsp;&nbsp;"Tako izgleda", reče smireno mašina - da li sam ja to zamišljao - sažaljivim tonom. "Na primer, vi ste sami sebi neprijatelj i tu nema spasa. Trudili smo se da vam pomognemo onoliko koliko smo mogli."
<BR>&nbsp;&nbsp;&nbsp;&nbsp;&nbsp;"Znam. Dosta s tim!" Iznenada se bezrazložno naljutih. "Kakav je vaš zaključak? Dosta mi je vrtenja u krug. Za boga miloga, šta mi savetujete da uradim?"
<BR>&nbsp;&nbsp;&nbsp;&nbsp;&nbsp;"Čudno. Mislio sam da je zaključak jasan. Ne treba da izazivate neprilike podvrgavajući ženu ispitivanju mašine."
<BR>&nbsp;&nbsp;&nbsp;&nbsp;&nbsp;"Zašto bi to izazvalo neprilike?"
<BR>&nbsp;&nbsp;&nbsp;&nbsp;&nbsp;"Izazvalo bi. Ili ste mislili da će pokorno dopustiti da sa njome radite šta hoćete, bez ikakvog objašnjenja? Baš ste se glupo poneli, ako ste to imali na umu. Očito laskate sebi da ste hladnokrvan čovek, sposoban da simulira neznanje, ali ste samo jedan dosadan reakcionar. Žena vam više neće dozvoliti da joj zavirite u um. Zašto? Jer postoje neke stvari u njenom srcu koje ne bi želela da saznate. Ne, ne brinite, ništa u vezi sa neverstvom ili ljubomorom. Ali postoji i nešto gore od toga: pomirenost i prezir."
<BR>&nbsp;&nbsp;&nbsp;&nbsp;&nbsp;"To je besmislica!"
<BR>&nbsp;&nbsp;&nbsp;&nbsp;&nbsp;"Ne. Zaseda se nalazi uvek tamo gde je najmanje očekujete. Prepreka na neočekivanom mestu predstavlja prekretnicu sudbine. Ako želite da iznudite pristanak od svoje žene, na preostaje vam ništa drugo do da joj otkrijete bar jedan deo istine. A obećanje koje ste dali u Laboratorijama Jamamoto istog časa će biti prekršeno i protiv vaše volje."
<BR>&nbsp;&nbsp;&nbsp;&nbsp;&nbsp;"Ako se oslanjate na takvu hipotezu..."
<BR>&nbsp;&nbsp;&nbsp;&nbsp;&nbsp;"Oh, ne, nije to hipoteza. To je izvesno. Posredi je ispravan zaključak. Da vas nisam pozvao telefonom, vi biste sigurno prekršili obećanje i nešto otkrili. Naravno, postojao je izlaz iz te teškoće. Mogli ste, na primer, ranije da zatražite, dozvolu za posmatranje svoje žene, preko profesora Jamamotoa, ali teško da ste to nameravali da učinite. Misli su vam usmerene u suprotnom pravcu. Zar ne? Mada ste posetili laboratoriju, počinjete da smatrate kako ono što je do sada bilo uobičajeno predstavlja možda izokrenutu stvarnost. Jedino mislite na to kako da pobegnete iz izokrenutog sveta i da prekinete veze sa budućnošću ubistvom sopstvenog deteta. Sećate se da je Vada sinoć rekla, dok ste razgovarali, da je ovo suđenje? I bilo je, pravo suđenje. A presuda je možda ono što ja sada govorim. Vi ste rođeni reakcionar koji nema nikakve sličnosti sa stvaraocem mašine za predviđanje. Zaista ste zapanjujući reakcionar."
<BR>&nbsp;&nbsp;&nbsp;&nbsp;&nbsp;"Da li ste me zvali samo zato da mi održite propoved?"
<BR>&nbsp;&nbsp;&nbsp;&nbsp;&nbsp;"Ne govorite kao da ste neko drugi. Ja sam vi, to znate."
<BR>&nbsp;&nbsp;&nbsp;&nbsp;&nbsp;"U redu. U svakom slučaju, želeo bih da broj žrtava svedem na najmanju moguću meru. Sada, kada znate da je bolničarka bila Vada, nema potrebe da ženu podvrgavate ispitivanju mašine. Ako se slažete, bar smo u tome uspeli."
<BR>&nbsp;&nbsp;&nbsp;&nbsp;&nbsp;"Ali time hoćete da kažete da je moje dete smešteno u veštačku posteljicu za vodena bića?"
<BR>&nbsp;&nbsp;&nbsp;&nbsp;&nbsp;"Upravo tako."
<BR>&nbsp;&nbsp;&nbsp;&nbsp;&nbsp;"Ali zašto? Zašto je to bilo potrebno?"
<BR>&nbsp;&nbsp;&nbsp;&nbsp;&nbsp;"Znao sam da će vas zanimati razlog. Profesor Jamamoto je očito predvideo da ćete postaviti pitanje o stvaranju Ijudskog života van materice i koliko sam shvatio smejao se vašoj stidljivosti da to i uradite. Zbog toga sam podneo i drugi zahtev kako biste videli odgajanje vodenih ljudskih bića. Od nas se očekuje da podnesemo odvojene zahteve. Možda je proveravanje već završeno, ali da biste to saznali najbolje je da pitate direktno komitet. Neko će doći po vas posle pet sati."
<BR>&nbsp;&nbsp;&nbsp;&nbsp;&nbsp;"Samo još nešto: ko je, za ime boga, ubio računovođu?"
<BR>&nbsp;&nbsp;&nbsp;&nbsp;&nbsp;"Naravno, Tanomogi. Ali ne prenagljujte, ja sam to jest, vi ste izdali naređenje."
<BR>&nbsp;&nbsp;&nbsp;&nbsp;&nbsp;"Nisam to znao!"
<BR>&nbsp;&nbsp;&nbsp;&nbsp;&nbsp;"Čak i da niste, ja tu ništa ne mogu, tako se desilo."
<BR>&nbsp;&nbsp;&nbsp;&nbsp;&nbsp;"Tanomogi je tamo, zar ne? Upravo se nakašljao."
<BR>&nbsp;&nbsp;&nbsp;&nbsp;&nbsp;"Ne. To je Vada."
<BR>&nbsp;&nbsp;&nbsp;&nbsp;&nbsp;"Ne tiče me se ko je. Dajte mi ga smesta."
<BR>&nbsp;&nbsp;&nbsp;&nbsp;&nbsp;"Želite li da razgovarate?" zapita mašina kao da se okrenula prema nekome. Odjednom se začu Vadin nosni, zvonki smeh. "Ali profesore, razgovarate sami sa sobom."
<BR>&nbsp;&nbsp;&nbsp;&nbsp;&nbsp;To je bilo sasvim tačno. Pošto sam se već nalazio tamo, bilo bi smešno da i lično dođem bez obzira kako neko gleda na stvari. Ali kakav bi trebalo da je moj položaj? Odjednom mi je otupelo čulo dodira; i slušalica, vlažna od znoja, gotovo da mi je ispala iz ruke. Dok sam se brzopleto upirao da je uhvatim, prekinuo sam vezu. Pokušao šam da je ponovo uspostavim, ali mi je odgovorilo samo tiho zujanje.
<BR>&nbsp;&nbsp;&nbsp;&nbsp;&nbsp;Možda je tako bilo i najbolje. Ako je mašina bila moje drugo ja i ako je znala sve o meni, sigurno je predvidela i ovu nesmotrenost. Ali što se mene tiče, ja sam još imao da postavim neka pitanja. Pod pretpostavkom da je moje drugo ja naredilo ubistvo računovođe, to bi u najmanju ruku značilo da je ono postojalo i pre samog događaja. To jest, to mora da znači da je moje ja već postojalo pre nego što se dogodilo da predviđam budućnosti pojedinaca. Kako u ime boga, da tačno odredim kada je nastalo? I ko je bio odgovoran za njegovo nastajanje?
<BR>&nbsp;&nbsp;&nbsp;&nbsp;&nbsp;Pokušah da telefoniram Tanomogiju. Nije bio kod kuće. Naravno, ni Vade nije bilo.
<BR>&nbsp;&nbsp;&nbsp;&nbsp;&nbsp;Žena me pozva kroz vrata.
<BR>&nbsp;&nbsp;&nbsp;&nbsp;&nbsp;"Spremna sam."
<BR>&nbsp;&nbsp;&nbsp;&nbsp;&nbsp;"Ne idemo."
<BR>&nbsp;&nbsp;&nbsp;&nbsp;&nbsp;"Ne idemo...? Šta to treba da znači?"
<BR>&nbsp;&nbsp;&nbsp;&nbsp;&nbsp;"To znači da ne treba da pođeš sa mnom."
<BR>&nbsp;&nbsp;&nbsp;&nbsp;&nbsp;"Shvatam. Bio je to veoma čudan razgovor, zar ne?"
<BR>&nbsp;&nbsp;&nbsp;&nbsp;&nbsp;Otvorih vrata i zastadoh na ulazu u dnevnu sobu. Žena mi uzvrati pogled skinuvši kariku koja je pričvršćivala ešarpu, a zatim je baci pored toaletnog stola.
<BR>&nbsp;&nbsp;&nbsp;&nbsp;&nbsp;"Samo čas. Da li me to prezireš?"
<BR>&nbsp;&nbsp;&nbsp;&nbsp;&nbsp;Žena me iznenađeno pogleda, a zatim se, kao da uopšte nije raspoložena za to, nasmeja, ali samo glasom. "Svuda oko usta imaš beli prah od paste za zube."
<BR>&nbsp;&nbsp;&nbsp;&nbsp;&nbsp;Postao sam manji od makovog zrna. I dalje sam pokušavao nešto da kažem, ali bio sam manji od makovog zrna. I ne sanjajući da lica kakva smo pokazali jedno drugom - ženino depresivno i nasmejano i moje glupo i umazano pastom za zube - više nećemo videti, vratih se u kupatilo, zatvorivši joj pred nosom vrata. Isprah usta i počeh da se brijem.
<BR>
<BR>&nbsp;&nbsp;&nbsp;&nbsp;&nbsp;31.
<BR>&nbsp;&nbsp;&nbsp;&nbsp;&nbsp;Svakih pola sata pozivao sam istraživačku sobu u Institutu, pokušavajući da pronađem Tanomogija. Duge razmake ispunjavao sam čitajući novine. Kao i obično: MEĐUNARODNI SPORAZUMI, PROBLEMI TERITORIJALNIH VODA, FINANSIJSKI ŠPIJUNI. NEOBIĆNI TALAS TOPLOTE, POVEĆANJE MORSKOG NIVOA. ZEMLJOTRES, zatim LEPOTICA, UBISTVO. POŽAR I PRIČA O PONOSNOM DUHU. Međutim, bilo je čudno to što je ova stereotipna gomila naslova izazvala u meni prilično sentimentalnosti. U četrdeset i šest godina zavirio sam malo u budućnost, ali nisam mogao da odagnam pomisao kako su svi ovi svakodnevni događaji pripadali veoma dalekoj prošlosti. Osećao sam se kao da sam u njoj iscrpljen zaostao.
<BR>&nbsp;&nbsp;&nbsp;&nbsp;&nbsp;Sedeći tako u jednom trenutku sam zadremao. Vlažna mrlja veličine lica pojavila se na novinama zgužvanim pod mojom glavom. Jošio, koji se upravo vratio iz škole, odbacio je školsku torbu i odmah se okrenuo da ponovo iziđe. Iznervirani glas moje žene razlegao se za njim. Nevoljno ustadoh. Želeo sam da pozovem Jošia i porazgovaram sa njim, ali već sledećeg trenutka njegovi laki koraci nestali su niz neki udaljeni prolaz.
<BR>&nbsp;&nbsp;&nbsp;&nbsp;&nbsp;Siđoh dole. Žena mi doviknu iz kuhinje: "Želiš li nešto da pojedeš?"
<BR>&nbsp;&nbsp;&nbsp;&nbsp;&nbsp;"Ne. Ne sada. Mislim da ću kasnije."
<BR>&nbsp;&nbsp;&nbsp;&nbsp;&nbsp;Navukavši klompe, iziđoh. Nameravao sam samo malo da protumaram po susedstvu i da za to vreme osušim košulju, koja je bila natopljena znojem.
<BR>&nbsp;&nbsp;&nbsp;&nbsp;&nbsp;Samo što sam kročio napolje ugledah uhodu. Upravo mi se približavao sporim hodom; na licu mu se ocrtavala dosada i na svaka dva-tri koraka šutnuo bi neki kamenčić na koji bi naišao na trotoaru, čas levo čas desno. Primetio me i iznenađeno se zaustavio. Priđoh mu; ovog puta nije zbrisao već klimnuo glavom i zbunjeno se osmehnuo. "Šta smerate?"
<BR>&nbsp;&nbsp;&nbsp;&nbsp;&nbsp;"Uh."
<BR>&nbsp;&nbsp;&nbsp;&nbsp;&nbsp;Pokušah da prođem, ne obraćajući pažnju na njega. Ali on se okrete i pođe za mnom. Pa, neka radi šta hoće. Bio bi lud da pokuša nešto na jednom ovakvom mestu. Čuo sam neprestanu viku dece koja se igraju, video mnogobrojne prolaznike. Pošto smo neko vreme tako hodali, primetih, sa namerom da budem neprijatan, kako je na brzinu zbrisao pre neki dan, ali on se glasno nasmeja na najprostodušniji način.
<BR>&nbsp;&nbsp;&nbsp;&nbsp;&nbsp;"Oh, ne. Postupio sam onako kako su mi rekli."
<BR>&nbsp;&nbsp;&nbsp;&nbsp;&nbsp;"Vaša tehnika ubijanja očito je vrlo dobra."
<BR>&nbsp;&nbsp;&nbsp;&nbsp;&nbsp;"Ja jedino slušam naređenja?"
<BR>&nbsp;&nbsp;&nbsp;&nbsp;&nbsp;"Pa..." On iznenada zbunjeno obori pogled. "Tja, pa, rečeno mi je da motrim na vas."
<BR>&nbsp;&nbsp;&nbsp;&nbsp;&nbsp;"Ko vam je izdao to naređenje?"
<BR>&nbsp;&nbsp;&nbsp;&nbsp;&nbsp;"Hm. Pa, vi lično, profesore."
<BR>&nbsp;&nbsp;&nbsp;&nbsp;&nbsp;Znači tako. To drugo ja očito je bilo spremno da prihvati bilo kakvo naređenje, čak i za ubistvo. Ali uopšte mi nije bilo jasno gde se u meni krila takva jedna ličnost. Da nisam bio toliko potišten, moja agonija bila bi toplija i od vazduha koji me je okružavao, a ja bih uprkos tome počeo da drhtim poput nekoga ko je dobio groznicu.
<BR>&nbsp;&nbsp;&nbsp;&nbsp;&nbsp;"Uzgred budi rečeno, koliko ste ljudi do sada ubili?"
<BR>&nbsp;&nbsp;&nbsp;&nbsp;&nbsp;"Nijednog od kada sam počeo da radim za vas."
<BR>&nbsp;&nbsp;&nbsp;&nbsp;&nbsp;Ote mi se uzdah olakšanja. "A ranije?"
<BR>&nbsp;&nbsp;&nbsp;&nbsp;&nbsp;"Jedanaest, tja. Moje načelo glasi: bez tragova. Prvo ih onesvestim. Zatvorim im nos. Zapušim usta. Gušenje. Od toga boli zadnjica, ali metod je veoma siguran. Kada želim da izgleda kao da su se udavili, ne zapušim im nos. Pomoću gumene cevi ubacim im vodu kroz njega. Pritisnem grudi, kao pri veštačkom disanju i na taj način ubacim vodu u pluća. Verujte mi, niko ne može da utvrdi da se žrtva nije utopila. Takođe sam razradio i sistem davljenja. Ovako ispruženim dlanom pritisnete ovde, oko Adamove jabučice, tako da ne ostaju tragovi. To traje nešto duže. Žrtva ponekada može i da se opire, tako da prethodno moram dobro da je sredim. Ukoliko nisam oprezan može gadno da me pređe. Zato joj slomim zglavke na prstima. Iskopam noktom oko. Tako se to radi. Nikada ne koristim oruđe, zato što ono ostavlja tragove. Radim golim rukama. Možda zvuči kao da se hvalim ali obično smesta mogu da kažem koji metod treba upotrebiti za koju žrtvu. Pretpostavljam da je to neka vrsta hipnoze. Pritisnem neki vitalni deo i gotov je. Uzmemo, na primer, vas, profesore. Znam šta bih s vama uradio, ali, ovaj, ne mogu baš sve da vam kažem. Ako suviše znate može stvar da mi ne uspe. Ali vama bi to bilo svejedno zar ne, profesore, ha? Meni bi bilo svejedno. Za vas bih, čini mi se, izabrao neko mesto na licu ili na bočnom delu grudi."
<BR>&nbsp;&nbsp;&nbsp;&nbsp;&nbsp;Zašto li je, za ime boga, mome drugom ja bio potreban jedan ovakav čovek? Unajmljen je i do sada nije obavio nijedan posao, što je verovatno trebalo da znači da je određen za mog telohranitelja; takođe je bilo verovatno da se njegova uloga sastojala u tome da me stalno drži na oku. Šta god da je bilo u pitanju, sve je to bilo veoma čudno. Nisam video nikakvu potrebu da šetam unaokolo sa momkom kao što je ovaj.
<BR>&nbsp;&nbsp;&nbsp;&nbsp;&nbsp;"U redu, sada možeš da ideš kući."
<BR>&nbsp;&nbsp;&nbsp;&nbsp;&nbsp;"Oh, ne, ne nasedam ja na to", zacereka se, lukavo me gledavši krajičkom oka. "Zar niste sami rekli, profesore, da ne izvršavam usmena naređenja, čak i u slučaju da ih vi izdate? Ne nasedam ja na to. Da li biste pošli sa mnom u neki mali bar ako imate vremena? Zaboravio sam da ponesem ručak kada sam jutros krenuo. Ne bih smeo da vas gubim iz vida, ali ako pođete sa mnom, onda se to neće kositi sa naređenjima. Šta kažete na to, profesore? Sve mi odgovara: rezanci, paprikaš..."
<BR>&nbsp;&nbsp;&nbsp;&nbsp;&nbsp;Shvativši da ću teško moći da odbijem i da ću štaviše samo dobiti time što ću da ga častim, ponudih mu porciju rezanaca u obližnjoj radnji. Setih se da ni ja nisam ništa od jutra jeo. Nisam bio gladan ali pošto sam već bio u restoranu, naručih porciju rezanaca od heljdinog brašna. Uprkos vrućini moj krvožedni pratilac naruči neku vrstu čorbe sa rezancima i povrćem koju je posipao paprikom dok nije dobila svetlocrvenu boju, a zatim ju je pojeo polako srčući kašiku za kašikom kao da je proba. Toliko se u to udubio da nije primećivao muvu koja mu se motala po licu. Čovek preda mnom ne samo što je bio ubica, nego je imao i nečeg avetinjskog u sebi.
<BR>&nbsp;&nbsp;&nbsp;&nbsp;&nbsp;Dnevni televizijski matine koji se prenosio iz pozorišta upravo se završio i ja shvatih da je bilo pet sati. Čovek automatski ustade i pogleda unaokolo. "U pet treba da obavim jedan telefonski razgovor kako bih saznao gde treba noćas da vas vodim", reče on nervozno, a zatim pohita prema telefonu i poče da okreće brojeve. Izgovorio je dve ili tri reči, klimnuo glavom, a zatim naglo spustio slušalicu i vratio se do stola živahnog izraza lica. "Svi su tamo; žele da smesta dođete."
<BR>&nbsp;&nbsp;&nbsp;&nbsp;&nbsp;"Tamo? Kuda?"
<BR>&nbsp;&nbsp;&nbsp;&nbsp;&nbsp;"Vi kažite kuda. Sve je dogovoreno, zar ne? Trebalo je da dođem u pet sati po vas."
<BR>&nbsp;&nbsp;&nbsp;&nbsp;&nbsp;Ovo je bio čovek koga je po mene poslalo moje drugo ja u dogovoru sa Jamamotom i njegovom družinom odgajivača vodenih sisara. Sve je bilo tako jednostavno, a u isto vreme i veoma zapetljano.
<BR>&nbsp;&nbsp;&nbsp;&nbsp;&nbsp;"Ali koga ste to upravo pozvali?"
<BR>&nbsp;&nbsp;&nbsp;&nbsp;&nbsp;"Profesora Tanomogija, naravno."
<BR>&nbsp;&nbsp;&nbsp;&nbsp;&nbsp;"Tanomogija? Zašto Tanomogija? Zar je on u vezi sa komitetom?"
<BR>&nbsp;&nbsp;&nbsp;&nbsp;&nbsp;"Tja, pa..."
<BR>&nbsp;&nbsp;&nbsp;&nbsp;&nbsp;"Znate li gde je on?"
<BR>&nbsp;&nbsp;&nbsp;&nbsp;&nbsp;"Naravno da znam."
<BR>&nbsp;&nbsp;&nbsp;&nbsp;&nbsp;Kao da me je neko požurivao ja smesta iziđoh iz radnje i zaustavih jedan taksi. Klupče se postepeno odmotavalo, lovac koji je postavio stupicu stao je da se pomalja, a kroz gustu krošnju počelo je da se nazire stablo. Sve se polako uklapalo; sada ćemo videti šta su mi pripremili. Uopšte me nije brinulo što sam izišao u izgužvanoj košulji i klompama, kao ni to što mi je ostalo samo trideset jena kada sam platio račun u restoranu. Tanomogi će nas čekati. On će platiti taksi.
<BR>&nbsp;&nbsp;&nbsp;&nbsp;&nbsp;Kao što bi se i očekivalo od jednog ubice, moj vodič je savršeno poznavao ulice. Namerno je birao uske sokake, terajući taksistu čas da skreće desno, čas levo. Ali pošto smo se kretali u pravcu sasvim drugačijem od onog u kome sam mislio da ćemo ići - prema mestu gde su se nalazile laboratorije Jamamoto na isušenom terenu - postepeno me je hvatala nervoza. Iznenada izbismo na ulicu koja mi je bila poznata, glavnu arteriju kojom sam putovao svakog jutra i večeri. "Skrenite tamo... na uglu gde se nalazi prodavnica cigareta", naredi moj pratilac preko vozačevog ramena. "Ispred bele ograde... tamo, zdesna."
<BR>&nbsp;&nbsp;&nbsp;&nbsp;&nbsp;"Ne budite smešni", nevoljno povikah u svojoj zbunjenosi, spuštajući ruku na naslon prednjeg sedišta. "Pa, to je IKT-ov aneks. To je moja kancelarija."
<BR>&nbsp;&nbsp;&nbsp;&nbsp;&nbsp;"Tačno", reče moj pratilac, odmaknuvši se u ugao, "ali gospodin Tanomogi je rekao da dođemo ovamo i kad je rekao - tu smo."
<BR>&nbsp;&nbsp;&nbsp;&nbsp;&nbsp;Nije imalo smisla raspravljati se, pošto nije bilo osnove za tvrdnju da je posredi neka greška. U svakom slučaju odlučih da iziđem i ispitam stražara. On potvrdi da je sastanak u toku. Očito nije došlo do nesporazuma, jer je rekao kako mu je naloženo da ih obavesti čim ja stignem. Moj pratilac klimnu zadovoljno glavom, žustro trljajući vilicu.
<BR>&nbsp;&nbsp;&nbsp;&nbsp;&nbsp;"U kojoj su sobi?"
<BR>&nbsp;&nbsp;&nbsp;&nbsp;&nbsp;"Mislim da su u sobi gde se nalazi mašina za predviđanje na drugom spratu, gospodine."
<BR>&nbsp;&nbsp;&nbsp;&nbsp;&nbsp;Prozori u kojima su se ogledali tanani, sve mračniji oblaci, prazno su sijali i ja ništa nisam mogao da vidim.
<BR>&nbsp;&nbsp;&nbsp;&nbsp;&nbsp;Naloživši stražaru da isplati taksistu, iziđoh. Kada sam se okrenuo i pogledao preko ramena, ugledah ga kako začuđeno bulji u moje drvene klompe. A unajmljeni ubica, koji je stajao pored njega sa ljubaznim izrazom na licu, smejao se, dok su mu dugačke ruke mlitavo visile duž bokova.
<BR>&nbsp;&nbsp;&nbsp;&nbsp;&nbsp;U holu sam obuo sandale od like namenjene posetiocima.
<BR>&nbsp;&nbsp;&nbsp;&nbsp;&nbsp;U prolazu zavirih u kartoteku u prizemlju. Uvek vredan Kimura, sa još četiri mlada radnika, predano je radio na klasifikaciji i obeležavanju gomile raznovrsnog materijala i podataka, iako niko od njih nije znao kada ili u koju svrhu će se oni iskoristiti. Ovo je bila, takoreći, kuhinja koja je snabdevala mašinu za predviđanje potrebnim obaveštenjima. Bili su zadubljeni u činjenički, mada jednoličan posao, koji ih je, dok god budu verovali samo u činjenice, potpuno zadovoljavao. Njih se nije mnogo ticalo da li su te činjenice prijale mašini ili ne. Iskreno govoreći, meni se sve više dopadao ovakav posao. Soba za istraživanje bila je prazna.
<BR>&nbsp;&nbsp;&nbsp;&nbsp;&nbsp;Hodnik na drugom spratu, u kome su se prozori nalazili samo s jedne strane, već je bio utonuo u mrak. Osluškivao sam, ali nisam čuo nikakve sumnjive zvuke, već samo one sa ulice. Tiho koračajući, stigoh do vrata sobe i pokušah da vireći kroz ključaonicu nešto dokučim, ali vidik mi je zaklanjao stražnji deo nečije košulje tako da mi to nije uspelo.
<BR>&nbsp;&nbsp;&nbsp;&nbsp;&nbsp;U trenutku kada sam položio ruku na kvaku, na brzinu u sebi ponovih šta ću da im kažem: vidi, vidi, šta se ovde događa? Ko je ovo odobrio, za ime boga? Liči mi na nekakav sastanak. Ne znam zašto bih ustupio ovu sobu za održavanje sastanka za koji nikada nisam čuo. Kao prvo, ja sam pod strogom kontrolom vlade; svaki put kada upotrebim ovu mašinu za predviđanje, moram nadležnima da podnesem izveštaj. Želeo bih da mi sada objasnite o čemu je reč. Ne mogu da vam dozvolim da radite šta vam je volja. Ne znam kakvu vlast posedujete, ali ovo je sigurno: ovde ja zapovedam.
<BR>&nbsp;&nbsp;&nbsp;&nbsp;&nbsp;Procenjujući efekat koji će izazvati ovaj nastup, jednim pokretom otvorih vrata. Prohladan povetarac pomilova mi obraze i zapahnu oči. Ostadoh zgranut; nisam izustio nijednu reč od onoga što sam nameravao da kažem. Prizor koji sam ugledao uopšte nisam očekivao.
<BR>&nbsp;&nbsp;&nbsp;&nbsp;&nbsp;Četiri muškarca i jedna devojka pomno su me posmatrali sa osmehom na licima. Sve su to bili ljudi koje sam dobro znao, čak vrlo dobro. Od napetosti koju sam očekivao jednostavno nije bilo ni traga.
<BR>&nbsp;&nbsp;&nbsp;&nbsp;&nbsp;Na dve stolice ispred stola, s moje leve strane, sedeli su profesor Jamamoto, zadužen za stvaranje života van materice, i Vada Katsuko. U udubljenju mašine stajao je Tanomogi, okrenut prema meni. Zatim, tu je bio još Aiba, Tanomogijev miljenik. Zapanjih se kada otkrih Tomojasija, iz komiteta za programiranje, kako se samouvereno osmehuje u uglu s desne strane pored televizijskog ekrana. Zgadio sam se nad vlastitom glupošću što sam u njemu video samo birokratskog slugu.
<BR>&nbsp;&nbsp;&nbsp;&nbsp;&nbsp;Dovoljno je bilo što se silueta ubice nazirala u tami; činjenica da ga nisam primetio dok smo živeli život zajednički, bila je nepodnošljiva. Bio sam u neprilici. Nisam imao pojma kako da se uhvatim ukoštac sa situacijom. Iznenada mi je sinulo: najstrašnije čudovište je neznatno izmenjen dobar prijatelj.
<BR>&nbsp;&nbsp;&nbsp;&nbsp;&nbsp;"Očekivali smo vas", reče Tanomogi, napravivši kratak korak prema meni i ponudivši mi mesto u sredini koje je bilo prazno. Ostali mi pristupiše na isti način i poželeše mi dobrodošlicu. Istog trenutka osetio sam olakšanje.
<BR>&nbsp;&nbsp;&nbsp;&nbsp;&nbsp;Najpre sam otpozdravio profesoru Jamamotou, a zatim sam na ostale pogledao s visine. "Za ime boga, šta ima da znači ovo današnje okupljanje?" upitah, pošto sam se smestio u stolicu u sredini.
<BR>&nbsp;&nbsp;&nbsp;&nbsp;&nbsp;"Kao što vam je malopre saopšteno preko telefona, razmotrili smo vašu molbu u kojoj tražite da vam se odobri poseta odeljenju za odgajanje vodenih stvorenja", reče brzo Vada na svoj tipičan preozbiljan način.
<BR>&nbsp;&nbsp;&nbsp;&nbsp;&nbsp;"Da", dodade odmah profesor Jamamoto, "izišli smo u susret vašem zahtevu, profesore." On klimnu glavom i na širokom licu mu se pojavi ljubazan osmeh, kome se i sam povinovao.
<BR>&nbsp;&nbsp;&nbsp;&nbsp;&nbsp;Odjednom se opet naoblačilo. Prema mom mišljenju nešto nije bilo u redu. Nisam bio u stanju da pratim ovu iznenadnu promenu osećanja. Izraz lica mi je bio odlučan, a srce mi je sišlo u pete.
<BR>&nbsp;&nbsp;&nbsp;&nbsp;&nbsp;"Formalni naziv ovog skupa", reče Tanomogi, uzimajući reč, "mogao bi biti Upravni komitet društva za eksploataciju morskog dna - redovni sastanak IKT ogranka. Ali to je predugačko, a osim toga ne označava dobro pravu suštinu našeg rada. Stoga smo odlučili da se nazovemo komitet ogranka."
<BR>&nbsp;&nbsp;&nbsp;&nbsp;&nbsp;"Iako smo samo ogranak, smatramo da je naša funkcija veoma važna", upade Aiba.
<BR>&nbsp;&nbsp;&nbsp;&nbsp;&nbsp;"Da, a ja sam takođe u glavnom komitetu", reče profesor Jamamoto, nehajno se klateći napred-nazad. "Pošto je ogranak mašine za predviđanje veoma važan, naloženo mi je da prisustvujem vašim sastancima u svojstvu specijalnog posmatrača."
<BR>&nbsp;&nbsp;&nbsp;&nbsp;&nbsp;"Ko vam je dozvolio da se koristite ovim mestom?" blago promrmljah, oborivši pogled i zagledavši se u Tanomogijeva kolena koja su se nalazila pored mene.
<BR>&nbsp;&nbsp;&nbsp;&nbsp;&nbsp;Odjednom se oglasi zvučnik mašine za predviđanje: "Ja."
<BR>&nbsp;&nbsp;&nbsp;&nbsp;&nbsp;"Vaše drugo ja, profesore", reče Tomojasu, pomirljivo, podigavši pogled prema zvučniku.
<BR>&nbsp;&nbsp;&nbsp;&nbsp;&nbsp;Zavlada neprijatna tišina; blagosiljao sam je. Potpuno me je obuzela pometnja zbog mog potištenog izgleda.
<BR>&nbsp;&nbsp;&nbsp;&nbsp;&nbsp;Profesor Jamamoto kresnu šibicu. "Da počnemo?" reče blago Tanomogi.
<BR>&nbsp;&nbsp;&nbsp;&nbsp;&nbsp;Aiba uključi magnetofon.
<BR>&nbsp;&nbsp;&nbsp;&nbsp;&nbsp;"Smatram da nema potrebe za formalnostima." Tanomogi je očito predsedavao sednicom. "Danas ćemo raspravljati o izveštaju sastavljenom nakon ispitivanja zahteva profesora Katsumija u kome on traži da mu se dozvoli poseta, kao i o akciji koju treba preduzeti u vezi s tim."
<BR>&nbsp;&nbsp;&nbsp;&nbsp;&nbsp;"Akcija je zaključak. O tome ne treba raspravljati", umeša se mašina za predviđanje mojim glasom.
<BR>&nbsp;&nbsp;&nbsp;&nbsp;&nbsp;"Tačno, akciju koju valja preduzeti jednostavno treba izvršiti", složi se Vada, uvijajući kosu na čelu krajem prsta.
<BR>&nbsp;&nbsp;&nbsp;&nbsp;&nbsp;"Sasvim tačno. Ali komitet je dužan da pruži objašnjenje. Ako o ovoj akciji ne treba raspravljati, hoćemo li onda kao prvu tačku dnevnog reda navesti objašnjenje optuženoga? Na žalost, već smo doneli odluku da se zahtev za posetu odbija u cilju sprečavanja zločina, pošto postoji opasnost da profesor, s predumišljajem, izvrši gnusno čedomorstvo."
<BR>&nbsp;&nbsp;&nbsp;&nbsp;&nbsp;Progutah knedlu i podigoh pogled, ali nisam bio u stanju da izustim nijednu reč.
<BR>&nbsp;&nbsp;&nbsp;&nbsp;&nbsp;"Da biste bili u toku stvari", reče blago Tanomogi, "odlučili smo da predvidimo budućnost vodenih stvorenja i da vam dopustimo da vidite rezultate, koji će se pojaviti na ekranu. Ovo je odlučio ogranak komiteta, pošto smatramo da ćete od ovoga imati više koristi nego od same posete. Zatim je na redu 'akcija koju treba preduzeti', o čemu je maločas bilo reči. Naravno, pre nje ćemo objasniti ceo proces koji nas je doveo do ovakvog zaključka. Takođe ćemo vas obavestiti, možda istovremeno, o onome što je pratilo događaje koji su se zbili u nekoliko prethodnih dana."
<BR>&nbsp;&nbsp;&nbsp;&nbsp;&nbsp;"Ti si pravi zločinac", povikah piskutavim, staračkim glasom koji je čak i mene iznenadio.
<BR>&nbsp;&nbsp;&nbsp;&nbsp;&nbsp;"Biće problema ako smatrate da se slučaj ubistva može izuzeti iz konteksta. Morate naše motive posmatrati u okviru celine."
<BR>&nbsp;&nbsp;&nbsp;&nbsp;&nbsp;"Zar", reče Vada, uznemireno tresući glavom, "ne bi trebalo da počnemo sa onim što izaziva u profesoru Katsumiju najveće podozrenje? Kada i zašto je nastalo ovo njegovo drugo ja."
<BR>&nbsp;&nbsp;&nbsp;&nbsp;&nbsp;Da, to je zaista bilo ono što me je najviše zanimalo. Kako je samo razdražujuće osećanje da vas neko skroz naskroz prozire. Nisam mogao da se suzdržim pri pomisli kako se prema meni kao prema nekoj neznalici do sada ponašala čak i osoba kao što je Vada. "Samo trenutak", obrecnuh se, ne obraćajući pažnju na nju. "Najviše bih voleo da saznam, šta za ime boga, podrazumevate pod tim 'Akcija koju treba preduzeti'."
<BR>&nbsp;&nbsp;&nbsp;&nbsp;&nbsp;"Ah, pa..." Tanomogi zbunjeno pogleda oko sebe. Svi su u tišini uprli pogled u svoje ruke. Konačno, pošto je ovu tišinu shvatio kao znak odobravanja, on nevoljno nastavi, prethodno se obliznuvši. "Zaključili smo da morate umreti."
<BR>&nbsp;&nbsp;&nbsp;&nbsp;&nbsp;"Umreti? Kakva glupa..."
<BR>&nbsp;&nbsp;&nbsp;&nbsp;&nbsp;Ne razmišljajući, počeh da ustajem; ali pošto nisam bio previše uznemiren, sarkastično se nasmejah.
<BR>&nbsp;&nbsp;&nbsp;&nbsp;&nbsp;"Sada možemo da razmotrimo razloge."
<BR>&nbsp;&nbsp;&nbsp;&nbsp;&nbsp;"Ne hvala!"
<BR>&nbsp;&nbsp;&nbsp;&nbsp;&nbsp;Mogao bih jednostavno da ustanem i smesta odem, ne obazirući se na ono što su mi rekli. Šta bi mogli da preduzmu? Ništa se ne bi dogodilo. Nije postojao razlog da se nešto dogodi. Ali kada ugledah odlučan i zloslutan izraz na svim licima, iznenada me obuze strah.
<BR>&nbsp;&nbsp;&nbsp;&nbsp;&nbsp;"Ali gospodine", reče Vada, naginjući se napred, "nemojte još da se predate. Treba da izdržite do kraja."
<BR>&nbsp;&nbsp;&nbsp;&nbsp;&nbsp;Svi potvrdno klimnuše glavama zadržavajući ozbiljan izraz na licima.
<BR>&nbsp;&nbsp;&nbsp;&nbsp;&nbsp;"To je tačno", reče ohrabrujuće Tanomogi, "pre svega zaključak je logičan, a logika se menja u zavisnosti od hipoteza. Nameravamo da uložimo sve svoje napore kako bismo vas spasli, gospodine. Ne gubite nadu. Ono čemu se mi nadamo jeste, da ćete vi sami pošto vam je sada poznat zaključak, pronaći premise koje bi mogle da izmene našu odluku. Zato bih želeo da nas sada saslušate."
<BR>
<BR>&nbsp;&nbsp;&nbsp;&nbsp;&nbsp;32.
<BR>&nbsp;&nbsp;&nbsp;&nbsp;&nbsp;Ali logika nije mogla da ubije. Na kraju krajeva logika koja me je osudila na smrt bila je neodrživa. Ovi ljudi su počinili strahovitu grešku. Očito da me nisu zadržali kako bih se borio da pobijem njihovu logiku, jer sam ozbiljno shvatio ono što su rekli. U svakom slučaju, sasvim glatko je ubijeno već dvoje ljudi, jedan fetus ukraden i, štaviše, na pozornicu je izveden glavni ubica. Ma kakva da je bila logika, da su želeli, lako su mogli da me ubiju. Ponižavala me je i sama činjenica što ih uopšte slušam. Ali nešto mi nije dalo da kročim iz sobe. Imao sam utisak da i vreme stoji uporedo sa mojom nepokretnošću.
<BR>&nbsp;&nbsp;&nbsp;&nbsp;&nbsp;"Dozvolite da vam sada po redu objasnim ono što se događalo", nastavi odmah Tanomogi, kao da se plašio upadica. "Saznao sam za postojanje ove organizacije prošlog septembra. Da, upravo u vreme kada su se izvodili završni radovi na mašini za predviđanje, to jest, u vreme kada smo uspeli da prikažemo razbijanje čaše za vodu na ekranu. Možda se sećate. Profesor Jamamoto iz Centralne socijalne bolnice preporučio je Vadu i ona je došla da radi u Institut. Vada mi je prva rekla za organizaciju."
<BR>&nbsp;&nbsp;&nbsp;&nbsp;&nbsp;Vada mu uputi upitni pogled. "Ali nisam ti odmah saopštila; uradila sam to kada sam te podrobno ispitala", reče ona Tanomogiju.
<BR>&nbsp;&nbsp;&nbsp;&nbsp;&nbsp;"Da, znam", klimnu joj on iskosa glavom. "Bio je to veoma težak test. Toliko težak da sam u početku bio zbunjen i pitao se da li me ona odista želi. U svakom slučaju, ispričala mi je, jednu za drugom, fantastično romantične priče o našoj budućnosti koju bi mašina mogla da opiše. Bio sam ubeđen da je pesnik. Nisam je uzimao suviše ozbiljno, dok me je ona sve vreme, u stvari testirala."
<BR>&nbsp;&nbsp;&nbsp;&nbsp;&nbsp;"Bio je to test koji je trebalo da pokaže do koje mere je spreman da podnese budućnost odvojenu od prošlosti. Pokušavali smo da saznamo šta ga više zanima, predviđanje ili mašina za predviđanje. Naravno, i sa vama smo izveli uvodni test, gospodine. Pitam se da li se sećate?"
<BR>&nbsp;&nbsp;&nbsp;&nbsp;&nbsp;Sada kada je to pomenula, učinilo mi se da se sećam. Nisam se spomenuo ničeg konkretnog, ali mi je palo na um da mi se učinilo čudno što je ta devojka pričala krajnje besmislice. Pokušao sam da govorim, ali bez obzira na napore koje sam ulagao da pokrenem jezik, reči jednostavno nisu izlazile.
<BR>&nbsp;&nbsp;&nbsp;&nbsp;&nbsp;"Ali pali ste, profesore. Vi očito niste ni pokušali da uzmete u obzir mogućnost da se budućnost može razlikovati od sadašnjosti. Kako to da vam objasnim? Ako se mašini za predviđanje ne postavi pitanje, ona nije u stanju da odgovori. Hoću da kažem kako ona ne može sama da izmisli pitanje. Stoga, da bi mašina odista radila, potreban je kompletan ispitivač. Mi, međutim, smatramo da su vaše sposobnosti prilično oskudne u tom pogledu."
<BR>&nbsp;&nbsp;&nbsp;&nbsp;&nbsp;"Grešite, najvažnije su činjenice", odbrusih. "Predviđanje nije isto što i pričanje bajki. Ono predstavlja logičko zaključivanje doneto na osnovu činjenica i samo činjenica! Šta vam znači ta besmislica? To je prava budalaština."
<BR>&nbsp;&nbsp;&nbsp;&nbsp;&nbsp;"Sumnjam, sumnjam da mašina može da se oslanja samo na činjenice. Zar ne treba te činjenice preoblikovati u pitanja?"
<BR>&nbsp;&nbsp;&nbsp;&nbsp;&nbsp;"Dosta. Dozvolite da vas podsetim da sam ja samo tehničar, ne filozof."
<BR>&nbsp;&nbsp;&nbsp;&nbsp;&nbsp;"Sasvim tačno. Dakle vi subjekte uvek birate prema određenom kriterijumu."
<BR>&nbsp;&nbsp;&nbsp;&nbsp;&nbsp;"Šta hoćete time da kažete?" Pokušao sam da govorim odlučno, nagnuvši se napred i oslonivši se jednom rukom o naslon stolice; ali izgubih dah i reči mi zastadoše duboko u grlu. "Ne tiče me se šta kažete, Tanomogi, ali vi ste, vi ste ubica. A vi, Vada, vi ste predvodili one koji su otrgli od mene moje dete. Smatram da ste svi ludi. Vi, Tomojasu, zaprepastila me je vaša dvoličnost. Niste prezali da me izigrate. Ostao sam bez reči!"
<BR>&nbsp;&nbsp;&nbsp;&nbsp;&nbsp;"Ne znam za ostale, ali što se mene tiče, ja nisam želeo da otežavam situaciju", reče Tomojasu, zagledavši se u pod kao da traži pomoć.
<BR>&nbsp;&nbsp;&nbsp;&nbsp;&nbsp;"To je tačno", nastavi profesor Jamamoto, ispruživši otvorenu šaku kao da će me odgurnuti. "Gospodin Tomojasu se nalazio u veoma teškoj situaciji. Pošto je želeo da ova dvoznačna organizacija ne upada u oči, zauzeo je stav koji na prvi pogled može da izgleda sumnjiv."
<BR>&nbsp;&nbsp;&nbsp;&nbsp;&nbsp;"Dvoznačna organizacija?"
<BR>&nbsp;&nbsp;&nbsp;&nbsp;&nbsp;"Samo trenutak. Krenimo od početka", reče Tanomogi prošavši pored mene. Kada je stigao do vrata okrenuo se i stao položivši zglavke prstiju na ugao radnog stola. "Naravno, smatram da imate neku opštu ideju, ali pre izvesnog vremena počeli smo da upotrebljavamo mašinu za predviđanje za potrebe Društva za eksploataciju morskog dna. Ne, to baš nije tačno. Mogli smo da je vratimo u pređašnje stanje kada god smo to želeli pomoću naročitog uređaja."
<BR>&nbsp;&nbsp;&nbsp;&nbsp;&nbsp;"Ko vam je odobrio da to radite na svoju ruku?"
<BR>&nbsp;&nbsp;&nbsp;&nbsp;&nbsp;"Vlasti su me dodelile ovoj tajnoj organizaciji. U početku sam se, naravno, opirao. Bez obzira na činjenicu što su tvrdili da njihov mandat prevazilazi mandat vlade, žalio sam što su me naimenovali bez vašeg odobrenja. Ali Društvo je to hitno zahtevalo. Zauzelo je prekomerno revnostan stav, iako je znalo da je trend ka razvitku podmorskih kolonija neopoziv. Bilo je puno zebnje zato što nije moglo da razabere budućnost. Kada su do njega doprle glasine da je posao na izradi mašine za predviđanje priveden kraju, odmah je pohitalo ovamo. Ali nije dolazilo u obzir da javno iznese ponudu, jer je organizacija bila potpuno tajna. Tada su poslali Vadu da me ispita; pošto je ona rekla da sam pogodan za to, zakazan mi je sastanak. Ali ja sam odbio. Želeo sam da vas nagovorim da se i vi priključite, a to isto su hteli i odgovorni ljudi koji stoje iza organizacije. To je bilo malo nezgodno zato što smo radili zajedno. Takođe sam ozbiljno sumnjao da ćete prozreti informacije koje su ulazile u mašinu. Naravno, imajući u vidu vašu profesionalnu korektnost, vi apsolutno nikada ne biste upotrebili mašinu bez odobrenja komiteta za programiranje."
<BR>&nbsp;&nbsp;&nbsp;&nbsp;&nbsp;"Vidite, gospodine", upade Vada razdraženim glasom, "vas je mnogo više zanimala sama mašina nego budućnost."
<BR>&nbsp;&nbsp;&nbsp;&nbsp;&nbsp;"Hajde, hajde. Ne govori tako", reče Tanomogi, prekinuvši je. "Kada je to uvidelo, Društvo je, preko Tomojasija, namerno smislilo način da onemogući rad komiteta. Ali nije dolazilo u obzir da ih suviše dugo ostavimo nezaposlene. Trebalo je stvari srediti tako da se odugovlači donošenje odluke..."
<BR>&nbsp;&nbsp;&nbsp;&nbsp;&nbsp;"Oh, da, a zatim ste, pretpostavljam, odlučili da me ubijete."
<BR>&nbsp;&nbsp;&nbsp;&nbsp;&nbsp;"Nipošto. Tek mnogo kasnije smo shvatili da nam ne preostaje ništa drugo nego da vas ubijemo. Čak je i Vada, koja ovako govori, bila zabrinuta za vas. Društvo je ozbiljno preduzimalo legalne korake da vas isključi, ali nismo mogli da se složimo. Jednostavno nismo bili u stanju da uradimo nešto toliko okrutno. Znali smo koliko vam znači ova mašina za predviđanje. Upravo je Vada bila ta koja je predložila da vas analiziramo, ubacimo u mašinu i predvidimo vam budućnost. Rezultati testa nisu bili baš najbolji; bilo je malo neodgovorno donositi zaključke uz pomoć tako neodređenih metoda. Tačnije rečeno, odlučili smo da mašina predvidi vašu reakciju u slučaju da saznate za razvoj podmorskih kolonija."
<BR>&nbsp;&nbsp;&nbsp;&nbsp;&nbsp;"I šta se dogodilo?"
<BR>&nbsp;&nbsp;&nbsp;&nbsp;&nbsp;"Ah...", zaplete jezikom Tanomogi, napućivši usne. Iscrtavao je mnoštvo malih kvadrata sa zajedničkim stranama u uglu stola.
<BR>&nbsp;&nbsp;&nbsp;&nbsp;&nbsp;"Šta je to? Zemljotres?" iznenada povika Aiba, zagledavši se u tavanicu. Kada je to rekao postadoh svestan slabih kružnih drhtaja zemljotresa koji su mi se kretali od stopala do kolena. Potres je potrajao oko četiri sekunde, a zatim je odjednom prestao.
<BR>&nbsp;&nbsp;&nbsp;&nbsp;&nbsp;"I onda?" požurih da kažem, ali Tanomogi zbunjeno zatrese glavom.
<BR>&nbsp;&nbsp;&nbsp;&nbsp;&nbsp;"Pa... rezultati; verujem da vam je jasno, da su rezultati bili loši."
<BR>&nbsp;&nbsp;&nbsp;&nbsp;&nbsp;"U kom smislu loši?"
<BR>&nbsp;&nbsp;&nbsp;&nbsp;&nbsp;"Jednostavno govoreći, gospodine, vi ne biste mogli da podnesete predviđenu budućnost. Drugim rečima, u stanju ste da sebi predočite budućnost jedino kao sled rađanja i umiranja. Držeći se tog ograničenja, mada ste polagali tolike nade u mašinu za predviđanje, niste mogli da prihvatite budućnost koja se brzo razvija, budućnost koja bi mogla da uništi, porekne sadašnjost - jednu okrutnu budućnost. Što se tiče programiranja, vi ste možda jedan od najvećih stručnjaka koje imamo, ali programiranje je jednostavan proces svođenja kvalitativnog na kvantitativno. Ako se kvantitativno ponovo ne sintetiše u kvalitativno nikada se budućnost ne može valjano dokučiti. To je očigledno, ali vi ste bili optimista u tom pogledu. Mogli ste da shvatite budućnost jedino kao mehanički produžetak kvantitativnih činjenica. Sledstveno tome vas je moglo da zanima predviđanje budućnosti, ali uopšte niste bili u stanju da podnesete pravu budućnost."
<BR>&nbsp;&nbsp;&nbsp;&nbsp;&nbsp;"Ne razumem. Šta pokušavate da kažete? Ništa ne shvatam."
<BR>&nbsp;&nbsp;&nbsp;&nbsp;&nbsp;"Samo trenutak. Objasniću vam to na primerima. Imam u planu da vam celu stvar prikažem kasnije i na televiziji. Ne samo da ste zauzeli neprijateljski stav, već ste u poslednje vreme počeli čak da sumnjate i u sposobnosti mašine za predviđanje."
<BR>&nbsp;&nbsp;&nbsp;&nbsp;&nbsp;"Ne znam zašto se na ovaj način koristite prošlim vremenom?"
<BR>&nbsp;&nbsp;&nbsp;&nbsp;&nbsp;"Ne postoji drugi način. Mašina za predviđanje je predvidela. Da biste omeli ostvarenje budućnosti, prekršili ste obećanje; hoću da kažem, pre nekoliko sati gotovo ste doneli odluku da otkrijete tajnu organizacije."
<BR>&nbsp;&nbsp;&nbsp;&nbsp;&nbsp;"Šta bi to promenilo? Nema ničeg lošeg u tome što je neko protivnik podmorskih kolonija koje koriste vodena stvorenja. Čak i moje protivljenje predstavlja deo bilo koje moguće budućnosti, budućnosti koja bi bila drugo predviđanje bazirano na skupu novih uslova. Verujem da vredi upotrebiti mašinu za predviđanje da bi se sprečila jedna tako smešna budućnost."
<BR>&nbsp;&nbsp;&nbsp;&nbsp;&nbsp;"Hoćete da kažete da mašina za predviđanje ne treba da stvara budućnost, već da čuva sadašnjost?"
<BR>&nbsp;&nbsp;&nbsp;&nbsp;&nbsp;"Da, upravo to", nestrpljivo upade Vada. "Konačno, to je osnovni tok razmišljanja profesora Katsumija. Nepotrebno je išta više reći."
<BR>&nbsp;&nbsp;&nbsp;&nbsp;&nbsp;"Ovo je baš jednostran razgovor", rekoh, jedva suzdržavajući bes koji je u meni rastao. "Budućnost sa podmorskim kolonijama nije neminovna i jedina. Nema ničeg opasnijeg od pokušaja monopolizacije predviđanja. Zar vas nisam uvek na to upozoravao? To je fašizam. To je kao da državniku podarite božansku moć. Zašto ne pokušate da predvidite budućnost u kojoj se odgonetavaju tajne?"
<BR>&nbsp;&nbsp;&nbsp;&nbsp;&nbsp;"Ali učinili smo to", promrmlja bezlično Tanomogi. "Ishod je bio vaše ubistvo, gospodine."
<BR>&nbsp;&nbsp;&nbsp;&nbsp;&nbsp;"Ko me je ubio?"
<BR>&nbsp;&nbsp;&nbsp;&nbsp;&nbsp;"Ubica koji čeka ispred vrata."
<BR>
<BR>&nbsp;&nbsp;&nbsp;&nbsp;&nbsp;33.
<BR>&nbsp;&nbsp;&nbsp;&nbsp;&nbsp;Znači nameravali su da me ubiju. A za to su imali zaprepašćujući razlog. S obzirom da je predviđanje izvršeno, mogao bih da razumem da su pokušali da ga nekako izvrdaju, ali nikako mi nije išlo u glavu da su delali u saglasnosti sa predviđenim i pripremali se da izvrše ubistvo. Ukratko, predviđanje je bilo samo izgovor da me smaknu.
<BR>&nbsp;&nbsp;&nbsp;&nbsp;&nbsp;"To nije tačno", iznenada reče moj drugi glas preko zvučnika kao da mu je ista misao upravo pala na pamet. Uhvatila me je panika; imao sam osećanje kao da je i sama odeća koju sam nosio na sebi postala providna.
<BR>&nbsp;&nbsp;&nbsp;&nbsp;&nbsp;"Šta nije tačno?"
<BR>&nbsp;&nbsp;&nbsp;&nbsp;&nbsp;"Ono o čemu ste upravo razmišljali."
<BR>&nbsp;&nbsp;&nbsp;&nbsp;&nbsp;Tanomogi i ostali upreše u mene poglede koji su me probadali.
<BR>&nbsp;&nbsp;&nbsp;&nbsp;&nbsp;"U svakom slučaju", nastavi glas iz mašine, "došlo je do nesporazuma. Tanomogi i ostali uopšte se nisu krotko potčinili predviđanju. Daleko od toga. Počeli su odista predano da traže način na koji bi mogli da vas spasu. Zatim su došli da se konsultuju sa mnom."
<BR>&nbsp;&nbsp;&nbsp;&nbsp;&nbsp;"To je vaše drugo ja, gospodine", umeša se brzo Tanomogi. "Vi biste pre svih drugih trebalo da ozbiljno razmislite o svojoj sudbini. Uostalom, poznajem vas bolje od vas samog."
<BR>&nbsp;&nbsp;&nbsp;&nbsp;&nbsp;"Očigledno", reče glas. "Ono što sledi gotovo se sve zasniva na mojim planovima. Ovo ja predstavlja vašu idealnu projekciju, Katsumi. Drugim rečima, mogli biste da kažete da je božja volja što niste svesni sami sebe."
<BR>&nbsp;&nbsp;&nbsp;&nbsp;&nbsp;"Ubistvo...? Klopka...?" jedva izgovorih.
<BR>&nbsp;&nbsp;&nbsp;&nbsp;&nbsp;"Tačno, niko za to nije odgovoran. Sami ste to uradili."
<BR>&nbsp;&nbsp;&nbsp;&nbsp;&nbsp;"U redu, prestanimo da se igramo", obrecnuh se, uputivši zbog nečeg oštar pogled Tanomogiju. On obori oči i prstima pritisnu slepoočnice.
<BR>&nbsp;&nbsp;&nbsp;&nbsp;&nbsp;"Ne, to je u stvari bio teorijski plan", mirno reče glas, ali u njemu se osećala čvrstina koja mi je gnječila utrobu. "Istina je. Razmislite o tome. Sve je preduzeto s jednim ciljem. Predmet razmišljanja je bio kako stvoriti uslove pod kojima vi nećete saznati za tajnu organizaciju kada otkrijete budućnost. Sledstveno tome, jasno je da je čak i pravo ubistvo imalo dva cilja. Prvo, staviti vam do znanja kako ne možete da se pouzdate u spoljašnji svet bilo šta da se desi i kako ste osumnjičeni kao saučesnik. Drugo, da vas psihološki pripremimo na ono što je zatim usledilo, nametnuvši vam ideju o posredniku u trgovini fetusima."
<BR>&nbsp;&nbsp;&nbsp;&nbsp;&nbsp;"Ali i dalje ne razumem. Sam sam toga dana planirao da predvidim nečiju ličnu budućnost, budućnost čoveka koji je ubijen, tipa koga sam sasvim slučajno sreo na ulici."
<BR>&nbsp;&nbsp;&nbsp;&nbsp;&nbsp;"Pogrešno. Mašina mora da vam je dala mig. Sugestija je bila unapred smišljena pošto je cela situacija predviđena; da niste došli na tu ideju, Tanomogi bi vas naveo na nju. A što se tiče čoveka, nije potrebno ni reći da je i tu iza svega stajao Tanomogi. Podozrivi knjigovođa je na osnovu štedne knjižice na kraju ipak naterao devojku da prizna. Devojka se nepromišljeno izrekla o poslu oko trgovine fetusima i čovek je tako saznao našu tajnu. Prema zakonu organizacije morali smo, pre ili kasnije, da ih oboje ućutkamo. Čovek je prethodno bio pozvan da dođe u kafe gde je tobože trebalo da se sretne sa ljudima iz bolnice, a Tanomogi vas je poveo tamo. Ono što je usledilo i sami znate. Tanomogi ga je ubio, a ja sam vam pretio preko telefona. Devojka je popila lek koji joj je dao Aiba i pokorno izvršila samoubistvo."
<BR>&nbsp;&nbsp;&nbsp;&nbsp;&nbsp;"Ali sve je to nehumano!"
<BR>&nbsp;&nbsp;&nbsp;&nbsp;&nbsp;"Da, možda i jeste."
<BR>&nbsp;&nbsp;&nbsp;&nbsp;&nbsp;"Za bilo koji oblik pravde da se zalažete, ne možete da opravdavate ubistvo."
<BR>&nbsp;&nbsp;&nbsp;&nbsp;&nbsp;"Ali ni vi da tako uopšteno raspravljate o svemu. Ubistvo je loše ne zato što žrtvu lišava fizičkog života, već što je lišava budućnosti. Pa vi ste sami razmišljali o tome da uskratite život svom detetu, zar ne?"
<BR>&nbsp;&nbsp;&nbsp;&nbsp;&nbsp;"To je nešto drugo."
<BR>&nbsp;&nbsp;&nbsp;&nbsp;&nbsp;"Zašto? Uopšte nije tako. Zato što niste u stanju da se suočite sa ovom budućnošću vi mirno možete da se ne obazirete na njegov život. U ovim vremenima koja se menjaju i u kojima ne postoji samo jedna budućnost - vremenima u kojima morate da žrtvujete jednu budućnost zarad druge - ubistvo je neizbežno. Da devojka onda nije bila spremna da umre, šta biste vi uradili? Pitam se. Smesta biste je podvrgli ispitivanju mašine i saznavši za postojanje vodenih stvorenja, podigli biste veliku buku i poviku oko toga, je li tako?"
<BR>&nbsp;&nbsp;&nbsp;&nbsp;&nbsp;"Naravno."
<BR>&nbsp;&nbsp;&nbsp;&nbsp;&nbsp;"Pošteni ste. To je tačno. Javno mnenje bi se uzburkalo, rulja bi napala farme za odgajanje vodenih stvorenja i budućnost bi potpuno bila zapečaćena."
<BR>&nbsp;&nbsp;&nbsp;&nbsp;&nbsp;"Otkud to znate?"
<BR>&nbsp;&nbsp;&nbsp;&nbsp;&nbsp;"Rekla nam je mašina koju ste napravili."
<BR>&nbsp;&nbsp;&nbsp;&nbsp;&nbsp;"Čak i da je tako, nemate prava da sadašnjost podredite budućnosti koja još nije ni počela."
<BR>&nbsp;&nbsp;&nbsp;&nbsp;&nbsp;"Nije reč o pravu, već o volji."
<BR>&nbsp;&nbsp;&nbsp;&nbsp;&nbsp;"Tim više."
<BR>&nbsp;&nbsp;&nbsp;&nbsp;&nbsp;"Šta to govorite? Vi ste bili taj koji je probudio uspavanu budućnost, zar ne? Očigledno, da još ni sami ne shvatate šta ste uradili. Kada nekog ujede pas-ljubimac obično je gazda za to kriv. Pravo govoreći, nemate razloga da se žalite pošto ste lako mogli još tada da doživite devojčinu sudbinu."
<BR>&nbsp;&nbsp;&nbsp;&nbsp;&nbsp;"Da", upade Tanomogi, "bilo je pomena o tome."
<BR>&nbsp;&nbsp;&nbsp;&nbsp;&nbsp;"Mi, međutim, nismo prestali da se nadamo sve do samog kraja. Pokušali smo sve što smo mogli; Tanomogi me je poslušao i latio se zadatka da ubije računovođu."
<BR>&nbsp;&nbsp;&nbsp;&nbsp;&nbsp;"Ali ja..."
<BR>&nbsp;&nbsp;&nbsp;&nbsp;&nbsp;"Ne, zahvaljujući Tanomogiju, samo zahvaljujući njemu izbegli ste zlehudu sudbinu da budete smaknuti uopšte ne saznavši razlog tome. Štaviše, videvši budućnost, ma kako provizorno, dali smo vam šansu da ne prekršite naš zakon. Da, da vaš sin. Oh, pretpostavljam da još ne znate. Da, dečak je. Ovo je mnogo više Vadina zasluga nego moja."
<BR>&nbsp;&nbsp;&nbsp;&nbsp;&nbsp;Pogledi nam se sretoše, ali Vada ne okrenu glavu. Pobledela je do vrha nosa, a samo su joj zrnaste oči sijale kao u neke ptice. Iznenada se prisetih razgovora od sinoć, u kome je kazala da sam osuđen. Tada nije izgledala zbunjena, već kao da me je optuživala. Ne može se strašilo zaplašiti tikvom za maskeradu. Zbunjenost je nadjačala ljutnju u meni, a celo telo mi se ukrutilo kao daska.
<BR>&nbsp;&nbsp;&nbsp;&nbsp;&nbsp;"Zahvaljujući Vadi, uspeli smo da vas vežemo za budućnost. To što će vaš sin nastaviti da živi kao vodeno biće predstavlja znak zahvalnosti koju vam svi dugujemo kao čoveku koji je usavršio mašinu za predviđanje. Zar ne shvatate? U svakom slučaju to znači da ste uspeli da ne počinite nikakav zločin protiv budućnosti. A to je već mnogo. Zločin protiv budućnosti nije isto što i zločin protiv prošlosti ili sadašnjosti. On je fundamentalan i neopoziv."
<BR>&nbsp;&nbsp;&nbsp;&nbsp;&nbsp;"Ne mogu da poverujem u ono što govorite. Sin će mi biti preobražen u unakaženog roba. Kako to može da bude znak zahvalnosti. Ne mogu da vam opišem koliko sam zaprepašćen."
<BR>&nbsp;&nbsp;&nbsp;&nbsp;&nbsp;"Samo trenutak. Vaše zaprepašćenje predstavlja samo nesporazum čiji je uzrok neobaveštenost, ali za sada neka ostane tako. Kada ovde završimo, odvešćemo vas u laboratoriju profesora Jamamotoa. U početku vam se možda činilo da je sve ovo besmisleno, niz nepovezanih događaja, ali čak ni od najboljeg suda ne biste mogli da očekujete više pravednosti. Došli ste u priliku da vidite delić budućnosti koja je u vama pobudila veliko zanimanje, ali ipak niste smeli o tome da prozborite ni reči. To je sve što sam mogao da učinim. Nisam imao izbora, do da vas pustim da o ostalome sami donesete odluku. Polagao sam velike nade u vas. Hoćete li hrabro zakoračiti u budućnost ili ćete se povući?"
<BR>&nbsp;&nbsp;&nbsp;&nbsp;&nbsp;"I..."
<BR>&nbsp;&nbsp;&nbsp;&nbsp;&nbsp;"Nema više potrebe da vas objašnjavam vama samome. Uprkos svim našim zalaganjima niste se nimalo promenili. Svojom neumešnošću dospeli ste u situaciju iz koje ne možete da se izvučete, ako ženi ne objasnite o čemu je reč. Mi smo na neki način malo okolišali, ali to u krajnjem slučaju nije izmenilo ishod prvog predviđanja. Da smo vas ostavili samog, sigurno biste otkrili tajnu. Zbog toga smo vas doveli ovamo dok ne donesemo krajnju odluku."
<BR>&nbsp;&nbsp;&nbsp;&nbsp;&nbsp;"Ipak, prema onome što je profesor Jamamoto juče rekao, postoje blaža sredstva od ubistva."
<BR>&nbsp;&nbsp;&nbsp;&nbsp;&nbsp;"Tako je. Obično upotrebljavamo neupadljivije metode. Kako bilo da bilo, Društvo dnevno dođe do prosečno osam stotina fetusa. Shvatate li da najmanje osam stotina trudnica dnevno sazna za trgovinu fetusima? To je godišnje dve stotine i devedeset hiljada. Veoma je zanimljivo da smo tajnu uspeli da očuvamo. No, da ne biste razbijali glavu oko toga, rećićemo vam kako nam je to pošlo za rukom; poslužili smo se jednim veoma prljavim trikom - usadili smo u te žene strah pričajući im da ono što radimo predstavlja veoma ozbiljan zločin i da su svi koji nam prodaju fetuse naši saučesnici. Kada dobiju sedam hiljada jena njihov strah postaje taman toliki da spreči isprazna brbljanja. To verovatno ne bi uspelo da je transakcija slobodna. Možda smatrate da je čudno dati sedam hiljada jena za pobačeni fetus koji će završiti u klozetskoj šolji. Ali kada uzmete u obzir razmere podmorskih kolonija koje će biti izgrađene, godišnja investicija od nekih tri milijarde jena je beznačajna. Ne mislite li da je suma od sedam hiljada jena preniska za jedan ljudski život? Do sume od sedam hiljada jena došli su psiholozi i očigledno je da duše na današnjem tržištu toliko i vrede. To je veoma zanimljivo. Ali, naravno, sedam hiljada jena koje smo dali vašoj ženi nije imalo tu svrhu. Bila je to samo opravdana demonstracija. Jasno vam je da cene duša ne mogu da budu jednoobrazne. U svakom slučaju, ako uzmete u obzir veliki broj umešanih, očigledno je da stvar mora negde da procuri. Ali bez obzira na to kako se glasine šire, ako su ove žene svesne činjenice da su saučesnice u zločinu, one će tvrditi da je u pitanju bilo neko stomačno oboljenje. Što se vest više proširi, tim je veći promet fetusa; to nije mnogo opasno, mada bi moglo da bude, ako se otkrije neka informacija. Glasine iznenada prerastaju u javno mnenje; a ono natkriljuje pojedinačno i širi se poput virusnog gripa. Istog časa moramo da preduzmemo potrebne mere. U devojčinom slučaju morali smo da primenimo najstrožu kaznu za primer ostalima zbog grube greške koju je počinio glupavi posrednik. To je veoma zapetljano, jer sa svakim upadamo u iste neprilike; ali tu nema pomoći. Oh, najstroža kazna nije sama po sebi toliko važna, jer uklanjanje leša predstavlja isto tako problem. Zato se obično koristimo metodom koja za sobom ne ostavlja tragove. Na primer, jače ih zastrašimo, ili, ako to ne upali, izazovemo veštačko ludilo. A čini mi se da vi ne biste više voleli ludilo od smrti."
<BR>&nbsp;&nbsp;&nbsp;&nbsp;&nbsp;"Možete svašta reći kada je u pitanju neko drugi."
<BR>&nbsp;&nbsp;&nbsp;&nbsp;&nbsp;"Neko drugi? Govorite gluposti. Vaša smrt je istovremeno i moja. Ali ne budimo sentimentalni. Ako imate snage da rasuđujete i da se oduprete osećanjima i sami ćete sasvim prirodno doći do istog zaključka. To je sigurno bolje nego živeti kao biljka, a sem toga članovi vaše porodice dobiće određenu sumu na ime osiguranja zahvaljujući dobroti našeg Društva."
<BR>&nbsp;&nbsp;&nbsp;&nbsp;&nbsp;"Osiguranje? Baš ljubazno od vas. Ali ako je vaša volja u stvari moja, kao što vi kažete, onda je ovo svojevrsno samoubistvo, zar ne? Osiguranje se ne isplaćuje samoubicama."
<BR>&nbsp;&nbsp;&nbsp;&nbsp;&nbsp;"To ne treba da vas brine. Izgledaće kao nesrećan slučaj. Doživećete strujni udar dodirnuvši žicu visokog napona."
<BR>
<BR>&nbsp;&nbsp;&nbsp;&nbsp;&nbsp;34.
<BR>&nbsp;&nbsp;&nbsp;&nbsp;&nbsp;Nisam znao koliko je vremena prošlo; ali napolju se već potpuno smračilo i pre nego što sam ja to shvatio. Niko se nije pomerio; očajnički sam se držao samo svog vremena, kao da sam iskusio niz zapanjujućih snova, budeći se iz jednog i zapadajući u drugi. Kada bih samo mogao da ostanem ovako daleko, tišina bi večno trajala; sledeći trenutak nikada ne bi došao.
<BR>&nbsp;&nbsp;&nbsp;&nbsp;&nbsp;Da li sam o nečemu razmišljao za to vreme? Jasno da jesam ali očito samo o nevažnim sitnicama. Da li je ista žena koja je vodila pansion gde je Tanomogi stanovao peglala i njegove pantalone? Ili je to bila Vada? Očito sam opet zaturio račun za televizijsku pretplatu u džepu i jednostavno zaboravio na njega. Nisam učinio ni najmanji pokret, onako izgubljen kakav sam bio u lavirintu ovih nepovezanih misli. Ali da su moja osećanja imala priliku, ona bi sama poletela. Čekao sam da mi se ukaže prilika, svi mišići su mi bili napeti, kao kod mačke koja posmatra rupu u zidu. Reč 'mačka' nije bila slučajno upotrebljena. U tom trenutku sam bio daleko od stvarnosti kao u nekom ludilu, ali jedan predmet je ostao uz mene kao veza sa svakodnevnim tokom stvari. Bila je to veranda okupana rasutim mrljama sunčeve svetlosti koje je stvarala rešetka od letava optočena puzavicom. Sve dok ta veranda bude postojala, meni neće smeti ništa da se dogodi i neće mi se dogoditi.
<BR>&nbsp;&nbsp;&nbsp;&nbsp;&nbsp;Uz škripu stolice Aiba iznenada ustade.
<BR>&nbsp;&nbsp;&nbsp;&nbsp;&nbsp;"Zar ne bi trebalo uskoro da počnemo? Već je skoro došlo vreme za to, zar ne?"
<BR>&nbsp;&nbsp;&nbsp;&nbsp;&nbsp;"Da me ubijete?" povikah, nesvesno ustavši i pri tom preturivši stolicu.
<BR>&nbsp;&nbsp;&nbsp;&nbsp;&nbsp;"Ne, ne", promuca iznenađeno Tanomogi, dok Vada smesta nastavi:
<BR>&nbsp;&nbsp;&nbsp;&nbsp;&nbsp;"Ne, još. Preostalo nam je još više od dva časa do predviđenog vremena. Ali u međuvremenu trebalo bi da vas uz pomoć televizije provedemo kroz farmu za odgajanje vodenih stvorenja kao što smo obećali; ako ste raspoloženi, veoma nam je stalo da vidite film o podmorskoj koloniji."
<BR>&nbsp;&nbsp;&nbsp;&nbsp;&nbsp;"Nema tu nikakvog 'ako', sigurno da želim da je vidim", odvažno upade mašina. "To je od početka bilo na spisku. Vreme za smaknuće namerno je pomaknuto na devet sati. Ma kako da su jaki vaši dokazi, subjekat još nije ubeđen. On još namerava da pruži otpor."
<BR>&nbsp;&nbsp;&nbsp;&nbsp;&nbsp;"Pa, onda, možemo da počnemo, zar ne?" reče Aiba preko Tomojasijevog ramena, pruživši ruku u pravcu mašine.
<BR>&nbsp;&nbsp;&nbsp;&nbsp;&nbsp;"Mogu li samo da dobijem čašu vode pre nego što počnemo...", reče oklevajući Tomojasu, potraživši pogledom Vadu.
<BR>&nbsp;&nbsp;&nbsp;&nbsp;&nbsp;"Može li voćni sok?"
<BR>&nbsp;&nbsp;&nbsp;&nbsp;&nbsp;"Žao mi je, ali strašno sam žedan."
<BR>&nbsp;&nbsp;&nbsp;&nbsp;&nbsp;"Sasvim je u redu. Ionako kasnimo, moram da siđem i kažem Kimuri i ostalima da idu kući."
<BR>&nbsp;&nbsp;&nbsp;&nbsp;&nbsp;Iznenada se obratih Vadi, koja je počela da se kreće na svoj klizeći način, dok je telo bilo kruto i uspravno. "Da li to znači da Kimura i ostali ne znaju za organizaciju?"
<BR>&nbsp;&nbsp;&nbsp;&nbsp;&nbsp;"Ne, oni ništa ne znaju", reče Tanomogi umesto nje. Gotovo istog trenutka povih se u pravcu vrata i svom silinom bacih se napred, oduprevši se nožnim prstima o pod. Ali pre nego što sam uspeo da dohvatim vrata, neko ih je spolja širom otvorio i jedva uspeh da zadržim ravnotežu saplevši se dok sam proletao kroz njih. Tamo je, preprečivši mi put, stajao mladić, ubica osobenog stila. Na licu mu je igrao zbunjeni osmeh, dok su mu duge ruke nehajno stajale opuštene uz telo kao da nije znao šta će s njima.
<BR>&nbsp;&nbsp;&nbsp;&nbsp;&nbsp;"Ipak ste pokušali? No, no, profesore."
<BR>&nbsp;&nbsp;&nbsp;&nbsp;&nbsp;Ne obazirući se, zaleteh se u njega. Jedino što mi je preostalo bilo je da obavestim Kimuru o situaciji i da zatražim od njega pomoć. Ovi ljudi su bili ludi. Ciljajući levim ramenom u momkove grudi i koristeći trenutak dok je bio izbačen iz stroja, probah da prođem s njegove desne strane. To mi je bila namera, ali nešto je očito ispalo pogrešno u mojim proračunima. Osetih oštar pritisak s leve strane, a onda me nešto snažno zavrte i narednog trenutka obreh se kod suprotnog zida u položaju koji je teško bilo shvatiti. Kao da je donji deo mog tela padao negde vrlo daleko. Iz prepona, između prstiju, ušiju, mnoštvo očiju buljilo mi je u lice. Konačno, s povratkom normalnih prostornih odnosa, osetih oštar bol u predelu slabina.
<BR>&nbsp;&nbsp;&nbsp;&nbsp;&nbsp;Vratili su me u stolicu; sa jedne strane me je pridržavao Tanomogi, a sa druge Tomojasu. "Znojite se", reče Vada tihim glasom, gurajući mi u ruku uredno presavijenu maramicu. Malo dalje stajao je profesor Jamamoto odmahujući glavom kao da želi da mi kaže da sam glupo postupio. Primetio sam da je mladić koji je zadržao svoj pređašnji stav razmaknuo tanke usne.
<BR>&nbsp;&nbsp;&nbsp;&nbsp;&nbsp;"Da, profesore. Doktor Jamamoto mi je rekao da vas sprečim, ako išta pokušate. Prvo sam pomislio da je to bila šala. Izvinite, ali šta sam drugo mogao?"
<BR>&nbsp;&nbsp;&nbsp;&nbsp;&nbsp;"Dosta. Idi tamo i čekaj", reče mašina, ali bilo je jasno da čovek nije mogao da razlikuje glas mašine od mog glasa. Iščašeno klimajući glavom, ali ne naročito zbunjen, on ode. Čuo sam lepljiv zvuk njegovih platnenih cipela.
<BR>&nbsp;&nbsp;&nbsp;&nbsp;&nbsp;"Ništa se nije promenilo. Samo nastavite", reče Vada napuštajući sobu.
<BR>&nbsp;&nbsp;&nbsp;&nbsp;&nbsp;"Sve što uradite, sve što kažete, sve je predviđeno", prekorno reče mašina, naglašavajući reči.
<BR>&nbsp;&nbsp;&nbsp;&nbsp;&nbsp;Tanomogi ugasi svetla u sobi, a Aiba uključi televizor.
<BR>&nbsp;&nbsp;&nbsp;&nbsp;&nbsp;Odjednom, kao da me je tama ohrabrila, počeh da vičem. Ali grlo mi je bilo suvo i urlik je bio slabiji nego što sam očekivao.
<BR>&nbsp;&nbsp;&nbsp;&nbsp;&nbsp;"Zašto vam je sve ovo potrebno? I pored svega nameravate da me ubijete, zašto onda ne svršite s tim."
<BR>&nbsp;&nbsp;&nbsp;&nbsp;&nbsp;"Nemamo ništa protiv", reče Tanomogi, pogledavši s oklevanjem preko ramena u plavkastu svetlost ekrana. "Pa, ako zaista ne želite da vidite film..."
<BR>&nbsp;&nbsp;&nbsp;&nbsp;&nbsp;Ostao sam bez reči i nepokretan, osećajući rezak bol u slabinama.
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
