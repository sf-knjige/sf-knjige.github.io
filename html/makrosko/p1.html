<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>1.
<P>&nbsp;&nbsp;&nbsp;&nbsp;&nbsp;Ajvo isprva nije shvatao da ga prate. Međutim, malo eksperimentisanja je to potvrdilo: gde god da je pošao Ajvo, pošao je i taj nepoznati.
<BR>&nbsp;&nbsp;&nbsp;&nbsp;&nbsp;Video je tog čoveka, bledog, mesnatog i oznojenog, u snek-baru i nije na to obratio pažnju sve dok nije postao svestan da se to ponavlja. Sada ga je to zabrinulo.
<BR>&nbsp;&nbsp;&nbsp;&nbsp;&nbsp;Ajvo je bio vitak mladić od dvadeset pet godina, kratke crne kose, smeđih očiju i bronzane puti. Mogao je sasvim neprimetno da se stopi sa stanovništvom bilo kog velikog grada sveta. U ovom trenutku hrabro je pokušavao da upravo to učini - ali pratilac nije popuštao.
<BR>&nbsp;&nbsp;&nbsp;&nbsp;&nbsp;Danas su se takve stvari dešavale ređe nego ranije, ali Ajvo je znao da ljudi poput njega još tajanstveno nestaju u određenim oblastima države. Do sada on lično nije iskusio ništa gore od neobjašnjivih povećanja cena u pojedinim restoranima i iznenadnih sniženja cena smeštaja u motelima. Bilo je neodobravajućeg mrštenja, naravno, i glasnih primedbi, ali to teško da je zasluživalo veću pažnju. Naučio je da kontroliše gnev i čak, posle izvesnog vremena, da ga prenebregava.
<BR>&nbsp;&nbsp;&nbsp;&nbsp;&nbsp;Ali da ga zaista neko prati - to je izazivalo više od obične ozlojeđenosti. Zbog toga mu se javio neprijatan osećaj u stomaku. Ajvo sebe nije smatrao hrabrim čovekom i bilo je dovoljno i samo jedno iskustvo ovakve prirode da se sa čežnjom seti relativno sigurnih dana projekta. Ali, to je bilo pre čitave decenije i povratka više nije bilo.
<BR>&nbsp;&nbsp;&nbsp;&nbsp;&nbsp;U njegovoj mašti dežmekasti Kavkazijanac mu je prišao, spustio mu svoju vlažnu šaku na mišicu i rekao: "Gospodin Arčer? Molim vas, pođite sa mnom", pokazavši pri tom, na trenutak, nezakonito vatreno oružje koje je tobožnju učtivost pretvaralo u zapovest. Zatim bespomoćno putovanje do nekog zabačenog mesta - možda do nekog podruma punog pacova - gde...
<BR>&nbsp;&nbsp;&nbsp;&nbsp;&nbsp;Bolje da se smesta suoči sa čovekom tu, na ulici, gde se okupljaju građani. Da mu kaže: "Da li me vi to pratite, ser?" sa značajnim naglašavanjem reči "ser". A kada čovek to bude porekao, da krene, privremeno oslobođen uznemiravanja. Za ugao, kratak skok u iznajmljena kola, pa nekud, bilo kuda, samo da se brzo izgubi.
<BR>&nbsp;&nbsp;&nbsp;&nbsp;&nbsp;Ajvo uđe u drogeriju, sagnu se nad izložene tričarije i umiri se, dok je krišom posmatrao čoveka. Da li bi direktno sučeljavanje delovalo - ili bi svi samo posmatrali, u strahu da ne budu umešani, ili prosto lišeni svakog saučešća? S druge strane stakla video je izmučenu belkinju sa dva prgava dečačića, iza nje crnog tinejdžera u otrcanim tenis-patikama, a za njim pratioca kako džedži kraj ulaza i briše znoj sa bledunjavog lica. Policajac u civilu? Malo verovatno; da je tako, ne bi bilo ni trunčice ove tajanstvenosti.
<BR>&nbsp;&nbsp;&nbsp;&nbsp;&nbsp;Mračno podozrenje preraste u ubeđenje dok se njegov um time bavio: kad jednom ovaj čovek bude spustio ruke na njega, život mu više neće biti isti. Život? Još gore; za samo nekoliko sati Ajvo Arčer će nestati sa Zemljinog šara, da više nikad ne...
<BR>&nbsp;&nbsp;&nbsp;&nbsp;&nbsp;Morao je da se suoči s neprijateljem.
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;On podiže pogled, prepadnut. Prišla mu je prodavačica, bez sumnje primetivši njegovu neodlučnost, pripravna na moguću krađu. Njeno pitanje odavalo je nestrpljenje.
<BR>&nbsp;&nbsp;&nbsp;&nbsp;&nbsp;Ajvo spusti pogled kao krivac i umesto izgovora usredsredi se na ono što mu je bilo najbliže. Nalazio se iza police sa naočarima za sunce. "Ove."
<BR>&nbsp;&nbsp;&nbsp;&nbsp;&nbsp;"To su ženske naočari", napomenu ona.
<BR>&nbsp;&nbsp;&nbsp;&nbsp;&nbsp;"O! Pa, dajte onda - znate."
<BR>&nbsp;&nbsp;&nbsp;&nbsp;&nbsp;Ona ga povede do police s muškim i on uze jedne koje niti su mu trebale, niti ih je želeo. On plati cenu koja mu se nije svidela, i stavi naočari. Sada više nije imao izgovor da ostane u prodavnici.
<BR>&nbsp;&nbsp;&nbsp;&nbsp;&nbsp;Kroči napolje - i shvati pri tom da mu nedostaje srčanost da se suprotstavi. Tvrdoglav je bio, itekako; hrabar - ne.
<BR>&nbsp;&nbsp;&nbsp;&nbsp;&nbsp;Iznenađujuće čvrsta ruka pruži se i dodirnu mu mišicu. Oštre crne dlačice rasle su sa središnjih zglobova tri prsta. "G. Arčer?" upita čovek. I glas mu je bio nekako oštar, kao da mu je grlo hronično prekriveno šlajmom.
<BR>&nbsp;&nbsp;&nbsp;&nbsp;&nbsp;Ajvo stade, dodirnuvši nervozno desni zaušnik naočara. Bio je besan na sebe ali sada ne i uplašen. Znao je za razliku između stvarnosti i svojih maštarija. On pogleda čoveka, i dalje s blagim gnušanjem zbog bledila lica i slabog mirisa znoja. Četrdesetogodišnjak: odeća neformalna ali dobrog kroja, obuća skupa i isuviše nova. Ovaj čovek nije bio profesionalni pratilac - te tvrde cipele mora da su ga žuljale.
<BR>&nbsp;&nbsp;&nbsp;&nbsp;&nbsp;"Da." Pokušao je da podražava ton zauzete osobe koju takav pristup gnjavi, ali znao je da nije uspeo u tome. Ovo očigledno nije bio nikakav prosjak.
<BR>&nbsp;&nbsp;&nbsp;&nbsp;&nbsp;"Molim vas, pođite sa mnom."
<BR>&nbsp;&nbsp;&nbsp;&nbsp;&nbsp;Ajvo po prirodi nije bio neučtiv, čak ni u jednoj ovakvoj situaciji; bila je to njegova slabost. Ali nije imao nameru da krene bilo kuda s ovim nepoznatim. "Ko ste vi?"
<BR>&nbsp;&nbsp;&nbsp;&nbsp;&nbsp;Sada se čovek unervozi. "Ne mogu vam to reći ovde." Ali tek što je Ajvo pomislio da je u prednosti, ti dlakavi prsti mu se sklopiše oko podlaktice. Bili su hladni ali ni najmanje mlitavi. "Važno je."
<BR>&nbsp;&nbsp;&nbsp;&nbsp;&nbsp;Ajvova nervoza se poveća. On ponovo dodirnu beskorisne naočari, odvrativši pogled. Duga ulica nije nudila nikakav izgovor za skretanje pažnje: samo istovetni nizovi običnih džordžijanskih kuća, koje se nisu mogle razlikovati od kuća u Karolini ili kuća na Floridi, s oronulim pločnicima ispred i zakošenim mestima za parkiranje. Aparati za parkiranje ličili su na čudovišne šibice pobodene s glavom naviše. Da li će eksplodirati u plamen ako sunce nastavi da neumoljivo prži, ili je za to potreban dodir metala, poput novčića? Prsti mu dotakoše topli disk u džepu: peni. Nemoj parkirati na podnevnom suncu...?
<BR>&nbsp;&nbsp;&nbsp;&nbsp;&nbsp;"Žao mi je", reče on. "Do viđenja." On oslobodi ruku i načini korak napred. Učinio je to! Prekinuo je kontakt.
<BR>&nbsp;&nbsp;&nbsp;&nbsp;&nbsp;"Za svinjarije leka nema", šapnu nepoznati.
<BR>&nbsp;&nbsp;&nbsp;&nbsp;&nbsp;Ajvo se okrenu i sačeka, ne usredsredivši oči ni na šta.
<BR>&nbsp;&nbsp;&nbsp;&nbsp;&nbsp;"Moja kola - ovamo", reče čovek, uhvativši ga ponovo za ruku. Ovog puta Ajvo krenu s njim bez protivljenja.
<BR>&nbsp;&nbsp;&nbsp;&nbsp;&nbsp;Kola su bila iznajmljena električna lebdelica, a ne neko lako otvoreno vozilo za muvanje po gradu. Hauba je bila duga i široka, kao kod svih vozila s unutrašnjim sagorevanjem: bilo je dovoljno mesta za nezgrapno i masivno grupisanje ćelija. Zastori za pritisak bili su glatki i zakošeni. Ova stvar, procenio je Ajvo, mogla je da postigne sto pedeset milja na sat na otvorenom. Njegov domaćin očigledno nije bio odavde.
<BR>&nbsp;&nbsp;&nbsp;&nbsp;&nbsp;Oni se smestiše u prednji odeljak i pustiše da ih tapacirana sedišta obuhvate preko grudi, stomaka i butina. Mehur kola se zatvori i hladan vazduh dunu iz ventilacionih otvora na podu kada čovek pokrenu kompresor. Vozilo se podiže na vazdušnom jastuku tako glatko da je samo rubna turbulencija, koja se napolju mogla videti, posvedočila o njegovom uzdizanju. Ono odlebde i uključi se u saobraćaj, uzvitlavši propulzijom suvu prašinu.
<BR>&nbsp;&nbsp;&nbsp;&nbsp;&nbsp;Pešaci zahvaćeni naletom zurili su ljutito i sa zavišću. Samo nekoliko inča iznad kolovoza i neosetljiva na pukotine i kamenčiće, kola skrenuše u središnju traku rezervisanu za transportna sredstva bez točkova.
<BR>&nbsp;&nbsp;&nbsp;&nbsp;&nbsp;"Kuda me to vodite?" upita Ajvo dok su se kola provlačila kroz povremena zagušenja, birajući sopstveni put.
<BR>&nbsp;&nbsp;&nbsp;&nbsp;&nbsp;"Kenedi."
<BR>&nbsp;&nbsp;&nbsp;&nbsp;&nbsp;"Bred je tamo?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Ko ste vi?"
<BR>&nbsp;&nbsp;&nbsp;&nbsp;&nbsp;"Harold Groton. Inženjer, Svemirska izgradnja."
<BR>&nbsp;&nbsp;&nbsp;&nbsp;&nbsp;"Na Kenediju?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;Iznerviran, Ajvo odustade. Ključna fraza koju je Groton izgovorio saopštila je Ajvu sve što je zaista trebalo da zna, za sada, a nije bio njegov stil da značajne odgovore izvlači na parče.
<BR>
<BR>&nbsp;&nbsp;&nbsp;&nbsp;&nbsp;Poslednji deo puta prešli su rutinski. Kola su se kretala međudržavnim putem pod sopstvenom kontrolom, brzinom od gotovo stotinu milja na sat, a ravni predeli močvarnog tla i šikare bili su monotoni.
<BR>&nbsp;&nbsp;&nbsp;&nbsp;&nbsp;Ajvo je krišom zagledao svog saputnika. Groton mu se više nije činio onako mesnat i bled. Na neki način to što je čoveka poslao Bred, učinilo ga je drugačijim. U stvari, nije više nalazio nikakav razlog za onu početnu odbojnost.
<BR>&nbsp;&nbsp;&nbsp;&nbsp;&nbsp;U stvari, da, postojao je - ali nije to bio nikakav valjani razlog. Nekada je Ajvo bio lišen predrasuda; sada je dopustio da se malo njih uvuče u njegova gledišta. To nije bilo dobro. Bar je on, pre svih ljudi, to trebalo da zna.
<BR>&nbsp;&nbsp;&nbsp;&nbsp;&nbsp;"Ovo se može nazvati razgledanjem obale sa devedeset pet", primeti Ajvo bacivši pogled na brzinomer posle jednog sata tišine.
<BR>&nbsp;&nbsp;&nbsp;&nbsp;&nbsp;Grotonova teška glava sporo se okrenu, dok mu se čelo nabiralo. "Međudržavni put broj 95, da", reče on. "Ali ne može se baš reći da razgledamo."
<BR>&nbsp;&nbsp;&nbsp;&nbsp;&nbsp;"Mislio sam na to da se vozimo sa devedeset pet milja na sat obalom Floride", objasni Ajvo, prekorevši sebe zbog detinjastog pokušaja da bude duhovit. Groton nije bio glup; štos nije upalio. Pokušao je da načini prijateljsku uvertiru, možda u znak izvinjenja zbog svoje početne podozrivosti, pa je zabrljao.
<BR>&nbsp;&nbsp;&nbsp;&nbsp;&nbsp;Razgledamo obalu sa devedeset pet, pomisli on i trže se u sebi. Krajnje je vreme da shvati da tako komplikovane duhovitosti većini ljudi nisu zabavne - u svakom slučaju, ljudima starijim od dvadeset pet - ali Bred teško da je bio tipičan, čak i za njihovu starosnu grupu. Ajvo se najednom oseti veoma mlad.
<BR>&nbsp;&nbsp;&nbsp;&nbsp;&nbsp;"O", govorio je Groton. "Da, naravno."
<BR>&nbsp;&nbsp;&nbsp;&nbsp;&nbsp;Ajvo se okrenu od njega u nelagodnoj tišini i ponovo se zagleda u pejzaž. Dosta su odmakli od Džeksonvila i sve češće su se mogle videti vitke palmice, mada je južnjački bor još bio mnogo učestaliji. Tabla je oglašavala SV. AVGUSTIN - NAJSTARIJI GRAD AMERIKE - SLEDEĆI IZLAZ KA ISTOKU. On požele da postoji mogućnost da se otputuje bilo kud i na bilo koju udaljenost bez tog neprestanog komercijalnog dosađivanja, ali znao je da su industrijski i drugi pritisci silom nametnuli sve liberalnija tumačenja dozvoljenog oglašavanja na tablama duž međudržavnog drumskog sistema. Moteli, benzin, akumulatori, restorani, mesta od javnog interesa (kako ih definišu, mahom, privatna preduzeća) - prvobitno se sve to činilo opravdanim. Ali kada je jednom učinjen presedan, pad je bio neumitan, sve dok nije počelo da se pretpostavlja kako javni interes obuhvata čak i žestoka pića, blage halucinogene i intimnu žensku higijenu.
<BR>&nbsp;&nbsp;&nbsp;&nbsp;&nbsp;Napred on uoči jedan od staromodnih serijskih znakova, sa grupama reči ispisanim na svakom kvadratu. Pospano ih je čitao:
<BR>
<BR>&nbsp;&nbsp;&nbsp;&nbsp;&nbsp;ŠTO OBLAK ČINI
<BR>&nbsp;&nbsp;&nbsp;&nbsp;&nbsp;GOSPOD ZNA
<BR>&nbsp;&nbsp;&nbsp;&nbsp;&nbsp;DOK OBLAK NE ZNA
<BR>
<BR>&nbsp;&nbsp;&nbsp;&nbsp;&nbsp;Ajvo se osmehnu, zapitavši se kako će se ovo dovesti u vezu s javnim interesom za glatkim brijanjem.
<BR>
<BR>&nbsp;&nbsp;&nbsp;&nbsp;&nbsp;ŠTO UMETNIK ČINI
<BR>&nbsp;&nbsp;&nbsp;&nbsp;&nbsp;GOSPOD ZNA
<BR>&nbsp;&nbsp;&nbsp;&nbsp;&nbsp;ZAR UMETNIK NE ZNA?
<BR>
<BR>&nbsp;&nbsp;&nbsp;&nbsp;&nbsp;On se naglo probudi. Groton je, ravnodušan, sedeo kraj njega i čitao novine. Ništa osim žbunja, šljake i povremenih plastičnih kontejnera ovde nije stajalo duž autostrade. Nije to bio serijski znak, čak ni u njegovoj mašti; bio je to odlomak iz pesme koju je dobro znao, pesnika kog je podrobno izučavao.
<BR>&nbsp;&nbsp;&nbsp;&nbsp;&nbsp;Da, čovek poseduje slobodu volje, za razliku od oblaka. Umetnik je odgovoran za ono što stvori. Predodređenost nije primenljiva na razumnog pojedinca.
<BR>&nbsp;&nbsp;&nbsp;&nbsp;&nbsp;A opet, Ajvo Arčer je putovao u mesto koje nikada nije video, poslušan zbog suptilno prenetog naređenja jedne druge osobe. Sloboda volje?
<BR>&nbsp;&nbsp;&nbsp;&nbsp;&nbsp;I OVO ĆE PROĆI, saopštavao je znak, ovaj put stvaran. On uzdahnu, zatvori oči i prepusti se snu.
<BR>
<BR>&nbsp;&nbsp;&nbsp;&nbsp;&nbsp;Probudio se iznad vode: Groton je preuzeo manuelnu kontrolu i vozio je preko mosta ka, pretpostavljao je, rtu. Iako Ajvo nije bio očaran tajanstvenošću koja je okruživala njegovo dovođenje na ovo mesto, nije mogao da potisne osećanje uzbuđenja. Ako se ovo putovanje ne završava na rtu, onda mora da je reč o...
<BR>&nbsp;&nbsp;&nbsp;&nbsp;&nbsp;Jednoj od orbitalnih svemirskih stanica?
<BR>&nbsp;&nbsp;&nbsp;&nbsp;&nbsp;Bili su na državnom drumu br. 50. Znak na suprotnom kraju mosta identifikovao je ostrvo Merit; zatim, ubrzo, Industrijsku zonu svemirskog centra Kenedi. To je bio uredan niz gradskih blokova sa pejzažima oblikovanim tako da izgledaju kao parkovi, i s elegantnim zgradama, a sve to zajedno podsećalo ga je pomalo na moderne univerzitetske kampuse.
<BR>&nbsp;&nbsp;&nbsp;&nbsp;&nbsp;"Najnoviji grad u Americi - sledeći izlaz", promrmlja on.
<BR>&nbsp;&nbsp;&nbsp;&nbsp;&nbsp;"Recimo", saglasi se Groton, ponovo pogrešno shvativši smisao. "Ovde se nalaze pošta, telefonska menjačnica, banka, bolnica, fabrika za konverziju otpadnih voda, elektro-centrala, železnički depo, kafići, skladišta, poslovne zgrade..."
<BR>&nbsp;&nbsp;&nbsp;&nbsp;&nbsp;"Ima li uopšte mesta za svemirsku letelicu?"
<BR>&nbsp;&nbsp;&nbsp;&nbsp;&nbsp;"Ne", reče Groton ozbiljno. Izgleda da je čovek bio neosetljiv za ironiju. "Ovde svakodnevno radi pedeset hiljada ljudi. Vozila se konstruišu i sklapaju na drugom mestu, a lansirne podloge su, naravno, bezbedno uklonjene. Ovde se zaustavljamo samo zbog normalne crvene trake - provere bezbednosti, fizičkog pregleda, brifinga, i tako dalje. Nužno zlo."
<BR>&nbsp;&nbsp;&nbsp;&nbsp;&nbsp;"Zdrav sam i nisam nosilac nekog naročitog rizika po bezbednost, jer sam rođen u Filadelfiji, odgajan hidroponično i nemam pojma šta uopšte radim ovde."
<BR>&nbsp;&nbsp;&nbsp;&nbsp;&nbsp;"Hoćete da se kladite da ste u stanju da izdržite ubrzanje od deset gravitacija? Da vaš sistem može da izdrži povremeni slobodni pad bez protivreakcije kao što je silovita mučnina? Da niste alergični na..."
<BR>&nbsp;&nbsp;&nbsp;&nbsp;&nbsp;"Nikad se ne kladim", reče Ajvo s iznenadnom sigurnošću.
<BR>&nbsp;&nbsp;&nbsp;&nbsp;&nbsp;"Što se tiče provere bezbednosti: ne računa se ono što sada znate, već to kako ćete reagovati na ono što saznate. Dobre namere i delimične informacije mogu da vode krajnje neobičnim..."
<BR>&nbsp;&nbsp;&nbsp;&nbsp;&nbsp;"Shvatam. Kada je poletanje?"
<BR>&nbsp;&nbsp;&nbsp;&nbsp;&nbsp;"Za nekih šest sati. Šatl se već sklapa."
<BR>&nbsp;&nbsp;&nbsp;&nbsp;&nbsp;"Sklapa! Šta se desilo s onim redovnim?"
<BR>&nbsp;&nbsp;&nbsp;&nbsp;&nbsp;Groton je prenebregao to pitanje, ovaj put očigledno shvativši iskrenu nelagodnost kao duhovitost.
<BR>&nbsp;&nbsp;&nbsp;&nbsp;&nbsp;Posle četiri sata i mnoštva testova sproveli su ih do zgrade za sklapanje vozila, građevine užasavajuće veličine. "Najveća zgrada na svetu, u vreme svoje izgradnje", reče Groton i Ajvo je mogao da poveruje u to. "Sada ih imamo dve. Ovde se sklapaju lansirna vozila za Saturn..."
<BR>&nbsp;&nbsp;&nbsp;&nbsp;&nbsp;"Saturn? Mislio sam da je letelica za Saturn krenula pre tri godine."
<BR>&nbsp;&nbsp;&nbsp;&nbsp;&nbsp;Groton zastade da ga pogleda, pa se osmehnu. "Vi mislite na planetu Saturn. U pravu ste: bila je to instrumentalna ekonomska misija odaslana '77. Jednokratni prolazak kraj sva četiri gasna džina. Sada se nalazi kod planete Saturn i okončaće se kraj Neptuna, za šest godina. Isto, naravno, važi i za konkurentsku sovjetsku letelicu."
<BR>&nbsp;&nbsp;&nbsp;&nbsp;&nbsp;"Šta to onda ima veze sa Saturnom ovde?"
<BR>&nbsp;&nbsp;&nbsp;&nbsp;&nbsp;"Saturn VI je ime našeg vozila. Njegovi glavni delovi sklapaju se ovde u uspravnom položaju, a potom se prevoze, pokretnim lanserom do podloge. To nam omogućuje da efikasno koristimo ono što nam je na raspolaganju."
<BR>&nbsp;&nbsp;&nbsp;&nbsp;&nbsp;"Shvatam", reče Ajvo, ne shvatajući ali oklevajući da ponovo obelodani svoje neznanje. Zbog čega ga je Groton vodio u ovaj obilazak sa predavanjem, umesto da ga odvede pravo do šatla?
<BR>&nbsp;&nbsp;&nbsp;&nbsp;&nbsp;Pored džinovske sivo-crne zgrade za sklapanje on vide čudnu konstrukciju sa gusenicama. Bila je visoka oko dvadeset stopa, a imala je oblik i veličinu otprilike kao fudbalski teren. "Šta je to?"
<BR>&nbsp;&nbsp;&nbsp;&nbsp;&nbsp;"Prenosnik-guseničar. Težak je oko šest miliona funti, a kada je natovaren, pređe dobru milju na sat."
<BR>&nbsp;&nbsp;&nbsp;&nbsp;&nbsp;"Baš volim te brzine svemirskog doba." A onda, pre nego što je čovek imao priliku da ponovo ne shvati šalu: "Kuda te gusenice voze? Šta prenose?"
<BR>&nbsp;&nbsp;&nbsp;&nbsp;&nbsp;"Voze putem za guseničara. Prenose pokretni lanser."
<BR>&nbsp;&nbsp;&nbsp;&nbsp;&nbsp;Ajvo odbi da se preda. "Gde se put za guseničara završava? Šta to pokretni lanser lansira?"
<BR>&nbsp;&nbsp;&nbsp;&nbsp;&nbsp;"Podlogu. Nas."
<BR>&nbsp;&nbsp;&nbsp;&nbsp;&nbsp;"O!"
<BR>&nbsp;&nbsp;&nbsp;&nbsp;&nbsp;Kratka vožnja kraj šljunkovitog puta za guseničara - kraj lepe dvojne saobraćajnice koja je podsećala na međudržavni autoput, samo što mu je površina bila rastresita - dovela ih je do podloge: do nepravilnog osmougla prečnika većeg od pola milje. U njegovom središtu nalazio se izdignuti pijedestal od čelika i betona, kroz koji je prolazio dubok žleb. Postavljena na njegov vrh, da čuči iznad žleba kao čovek koji se sprema za poverljiv razgovor, bila je platforma sa tornjem od metalnih greda, koja je pridržavala raketu visoku tri stotine trideset stopa.
<BR>&nbsp;&nbsp;&nbsp;&nbsp;&nbsp;"Mobilni lanser", reče Groton. "Sa standardnim Saturn VI radnim potisnikom. Prilično star dizajn, ali pouzdan."
<BR>&nbsp;&nbsp;&nbsp;&nbsp;&nbsp;"A taj potisnik je..."
<BR>&nbsp;&nbsp;&nbsp;&nbsp;&nbsp;"Naš šatl."
<BR>&nbsp;&nbsp;&nbsp;&nbsp;&nbsp;Ajvo je u glavi imao jasnu sliku majušne rakete, svemirskog čuna sazdanog za dvoje. Trebalo je da zna da ona ne odgovara stvarnosti.
<BR>&nbsp;&nbsp;&nbsp;&nbsp;&nbsp;Lansirno vozilo imalo je trideset tri stope u prečniku u osnovi, a ni na vrhu nije bilo mnogo manje. Iz daljine, grupisani potisni motori - njih šest - izgledali su majušno ispod grdosije vozila. Bili su poput prišivene zdelaste dugmadi - ali kada se našao gore, blizu, shvatio je da je svaki od njih velik kao iglo. Saturn VI bio je čudovište; Ajvo je naslućivao koliko je strašna snaga ukroćena u njemu, jer je morala da bude dovoljna da čitavu tu masu hitne u svemir.
<BR>&nbsp;&nbsp;&nbsp;&nbsp;&nbsp;"Ovaj potisnik je jednostepeni. Devet miliona funti potisne sile; to je najsvestranije vozilo u programu", reče Groton dok su se penjali u lift unutar trukture lansera. "Ranije su bila potrebna tri stepena da se stigne u orbitu, ali sada je tu uglavnom korisni teret. Ovi teretni brodovi uglavnom nemaju posadu, tako da ćemo mi biti ovaj put jedini putnici. Nećemo imati šta da radimo osim da se opustimo i uživamo u vožnji."
<BR>&nbsp;&nbsp;&nbsp;&nbsp;&nbsp;"Ko će to potpaliti?"
<BR>&nbsp;&nbsp;&nbsp;&nbsp;&nbsp;"Paljenje je automatsko."
<BR>&nbsp;&nbsp;&nbsp;&nbsp;&nbsp;"Šta ako ne uspe?"
<BR>&nbsp;&nbsp;&nbsp;&nbsp;&nbsp;Groton ne odgovori. Lift stade i oni pređoše preko visokog nogostupa koji je vodio do majušnog ulaza pri vrhu rakete.
<BR>&nbsp;&nbsp;&nbsp;&nbsp;&nbsp;Ajvo pogleda dole. Betonska lansirna rampa izgledala je opasno mala s ove visine, a susedne strukture ličile su na mnoštvo belih domina. Veliki torzo Saturna VI kao da se sužavao pri osnovi, sa sićušnim obrubom na tlu.
<BR>&nbsp;&nbsp;&nbsp;&nbsp;&nbsp;Ajvo ustanovi da je ščepao ogradu, u strahu od ovakve visine. Groton to izgleda nije primetio.
<BR>&nbsp;&nbsp;&nbsp;&nbsp;&nbsp;"Kuda me vodite?" upita Ajvo ponovo, kada je započelo automatsko odbrojavanje za poletanje. "Da li Bred obavlja istraživanja u orbitalnoj stanici?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Na mesecu?"
<BR>&nbsp;&nbsp;&nbsp;&nbsp;&nbsp;"Ne."
<BR>&nbsp;&nbsp;&nbsp;&nbsp;&nbsp;"Gde onda..."
<BR>&nbsp;&nbsp;&nbsp;&nbsp;&nbsp;"Makroskop."
<BR>&nbsp;&nbsp;&nbsp;&nbsp;&nbsp;Naravno! To je bilo mesto na kom će se nalaziti Bredli Karpenter!
<BR>&nbsp;&nbsp;&nbsp;&nbsp;&nbsp;Ali ta spoznaja izazva u njemu novi nalet nervoze. Bred ga nikada ne bi pozvao na neko takvo mesto osim ako...
<BR>&nbsp;&nbsp;&nbsp;&nbsp;&nbsp;Paljenje.
<BR>&nbsp;&nbsp;&nbsp;&nbsp;&nbsp;Ajvo pomisli da će se raketa raspasti od drmanja. Pomisli da će mu se bubna opna rasprsnuti. Pomisli na sebe kao na suvo zrno pasulja koje čangrlja u konzervi... usred tornada.
<BR>&nbsp;&nbsp;&nbsp;&nbsp;&nbsp;Postepeno, kroz eksploziju zvuka i vrtoglavicu, on postade svestan smisla i primene ubrzanja pri višestrukoj sili teže. Sada je imao viziju srednjovekovne odaje za mučenje: ogromni tegovi koji polako istiskuju dah i život iz sputane žrtve. Zar je pristao na takav napor dobrovoljno?
<BR>&nbsp;&nbsp;&nbsp;&nbsp;&nbsp;Slobodo volje, gde su sada tvoji...
<BR>&nbsp;&nbsp;&nbsp;&nbsp;&nbsp;Ali znao je da se to na ovom nivou oseća samo nekoliko sekundi. Nadao se da nikada neće biti u prilici da to isto trpi minutima. Grudni koš ga je boleo dok se teret na njemu oklevajući smanjivao; njegova borba za vazduh nije bila figurativna.
<BR>&nbsp;&nbsp;&nbsp;&nbsp;&nbsp;Konačno nastupi slobodan pad. Onda potres od koga bride kosti, kada je donji segment rakete bio odbačen i povratak ubrzanja, ovaj put sa silom koja se dala istrpeti.
<BR>&nbsp;&nbsp;&nbsp;&nbsp;&nbsp;"Hej!" prodahta Ajvo. "Zar nisi rekao da je ovo jednostepena stvarčica? Šta ćemo..."
<BR>&nbsp;&nbsp;&nbsp;&nbsp;&nbsp;"Rekao sam jednostepeni potisnik. Ne baš najekonomičniji način da se postigne brzina za bekstvo od sile teže, ali pouzdan. Vlada je želela da jedan model postane standard i ovo je bilo to. U stvari, te odbačene ljuske prilično dugo ostaju u orbiti; dosta ih je pretvoreno u korisne radionice u svemiru, a na kraju ćemo ih sve poobarati i metal iskoristiti za novu stanicu. To bi trebalo povoljno da deluje na poreske obveznike." Činilo se da Groton nema nikakvih problema sa govorom pri ovom ubrzanju.
<BR>&nbsp;&nbsp;&nbsp;&nbsp;&nbsp;Koliko će dugo trajati putovanje? Rešio je da ne pita. Bilo je poznato da je makroskopska stanica na pet ili šest svetlosnih sekundi od Zemlje - što će reći oko milion i po kilometara.
<BR>&nbsp;&nbsp;&nbsp;&nbsp;&nbsp;Konačno se završi drugi pogon i ustali se stanje slobodnog pada. Groton je zaspao privezan za ležaj. Ajvo to shvati kao naznaku da će preostali deo putovanja biti dug i dosadan, pošto nisu imali šta drugo da rade osim da se voze. Nije mogao čak ni da se divi pogledu; jedno jedino okno gledalo je samo u prazninu. Pokušao je o tome da razmišlja kao o evokativnom povlačenju sa Zemlje, iz Doma Predaka, ali mašta ga je ovaj put izneverila. On zadrema.
<BR>&nbsp;&nbsp;&nbsp;&nbsp;&nbsp;Sanjao je detinjstvo: kada je imao deset godina u velikom gradu Makonu, stanovnika tri hiljade, tri stotine i dvadeset tri prema poslednjem popisu, plus nekoliko hiljada crnaca. Njegov brat Kliford imao je osam, a mala Gertruda jedva dve godine, tog leta '52; voleo ih je oboje, ali se mahom igrao 'trgovca pamukom' sa svojim drugom Čarlijem. Zamislili bi da su preprodavci, kupovali su i prodavali i pravili tunele u zidovima dubokog jarka pored autoputa, bogatog crvenom ilovačom, kao skladišta. Kada bi prošla velika spora kola prema gradu, on i Čarli bi skočili i zahvatili punu pregršt pamuka za skladištenje. Ako su robovi, koji su vozili kola, to i primećivali, nikada ništa nisu rekli, sve dok je piratstvo bilo minimalno.
<BR>&nbsp;&nbsp;&nbsp;&nbsp;&nbsp;Ili su brali plodove hikorije da im služi kao novac ili nakit; ili tragali za vrhovima strela, ili prosto pecali. Napolju je bilo zabavno. Priroda je bila divna čak i zimi, ali tada je bilo leto.
<BR>&nbsp;&nbsp;&nbsp;&nbsp;&nbsp;Ponekad je lutao šumom, svirao flautu, a komšije, kad bi ga čule, samo su odmahivale glavom i osmehivale se, a robovi bi klimali glavama u ritmu.
<BR>&nbsp;&nbsp;&nbsp;&nbsp;&nbsp;Ajvo se probudi dok su pristajali na makroskopsku stanicu. U stvari, spavao je u nekoliko navrata i pojeo dva obroka iz tuba, ali neopredmećeno vreme nije ostavilo ništa vredno pamćenja. I stanje slobodnog pada dezorijentisalo mu je opažanje proticanja sati. Njegov život na Zemlji činio se udaljen istovremeno i satima i godinama, druga ravan stvarnosti ili sećanja.
<BR>&nbsp;&nbsp;&nbsp;&nbsp;&nbsp;I dalje nije bilo uzbuđenja. Znao je da je izveden složeni lanac manevara i da su kontrole propisno bile prebačene od Zemaljske kontrole Kontroli Stanice, moguće sa posrednim kontrolama između njih, kao da je raketa bila palica u štafetnoj trci. Ali ništa od svega toga putnicima nije bilo vidljivo. Pristajanje je bilo mirno; po svemu onome što se dalo videti, mogao se imati utisak i da izlaze iz metroa na platformu, natrag na Zemlji. Ajvo je bio razočaran; kao i svaki turista, razmišljao je naopako.
<BR>&nbsp;&nbsp;&nbsp;&nbsp;&nbsp;Svemirski oficir s oznakama UN bio je u blizini, da ih proveri i da nadgleda istovar zaliha. Lakoća Ajvovog tela potvrdila je njegovu vanplanetnu lokaciju: rotiranje stanice obezbeđivalo je "gravitaciju" centrifugalnom silom, a ovo će biti unutrašnji prsten, s najmanjom stvarnom brzinom.
<BR>&nbsp;&nbsp;&nbsp;&nbsp;&nbsp;Nije bilo fizičke inspekcije niti druge kakve provere; preterano iscrpni postupci na Kenediju očigledno su bili dovoljni. Ali, gde je sada trebalo da ode?
<BR>&nbsp;&nbsp;&nbsp;&nbsp;&nbsp;"G. Arčer - javite se u odeljak devetnaest, zvezdana paluba, nivo sa normalnim G", reče oficir iznenada, nateravši ga da pomisli da ga upravo primaju u mornaricu.
<BR>&nbsp;&nbsp;&nbsp;&nbsp;&nbsp;"To je", reče Groton. "Odbaciću vas - ili biste radije da se sami snađete?"
<BR>&nbsp;&nbsp;&nbsp;&nbsp;&nbsp;"Radije bih da se sam snađem."
<BR>&nbsp;&nbsp;&nbsp;&nbsp;&nbsp;Groton ga pogleda, iznenađen, ali ga pusti. "Normalno G je na osmom nivou", reče on.
<BR>&nbsp;&nbsp;&nbsp;&nbsp;&nbsp;"Odeljak osam. Dobro." Ali naravno, Groton to nije čuo.
<BR>&nbsp;&nbsp;&nbsp;&nbsp;&nbsp;Ajvo poslušno pređe preko i kroči u lift kako bi se spustio do označenog nivoa. Brojevi koji su označavali nivoe oživeli bi i zatreptali dok je prolazio kraj njih, veoma slično oznakama za spratove u stambenoj zgradi. Činilo mu se da može da oseti kako mu se težina povećava i kako su mu stopala teža od glave, imajući u vidu specifičnu gravitaciju. Zar je sila privlačenja tako oštro varirala?
<BR>&nbsp;&nbsp;&nbsp;&nbsp;&nbsp;Upali se sijalica Nivoa osam i on pritisnu dugme sa natpisom "Stazis". Ploča kliznu u stranu i otkri odeljak još sličniji stanici metroa. Dva para šina prolazila su centralnim šahtom, a kraj njih je stajalo nekoliko kolica sa četiri točka. On zaključi, po položaju koloseka, da su šine s njegove desne strane namenjene putovanju napred, u odnosu na njegovu sadašnju orijentaciju, a one s leve kretanju u suprotnom smeru. Gde je Odeljak 19?
<BR>&nbsp;&nbsp;&nbsp;&nbsp;&nbsp;Nije dopustio da ga to brine. Popeo se u kolica i smestio se u čvrsto sedište, potraživši kontrole motora. Nije ih bilo: samo prazna ljuštura, kao da je izbačena u orbitu. Kraj jednog točka nalazila se jednostavna mehanička kočnica.
<BR>&nbsp;&nbsp;&nbsp;&nbsp;&nbsp;Ajvo slegnu ramenima i otpusti kočnicu. Kolica se pokrenuše, nagnuvši se da pređu na glavne šine, i on shvati da ga pokreće gravitacija. Očigledno su šine bile nagnute naniže ili napolje i tako omogućavale kolicima da se kotrljaju sve dok ne budu zakočena. Divno; zar postoji bolje prevozno sredstvo u torus gde je energija verovatno skupa?
<BR>&nbsp;&nbsp;&nbsp;&nbsp;&nbsp;Sada je video brojeve: 96, 95, 94, i svaki je nesumnjivo predstavljao stan ili kancelariju. Oni sa desne strane bili su označeni slovom P, oni s leve slovom Z. Pristanište i Zvezdano polje, pretpostavljao je. Pošto je Zvezdano polje bilo sa desne strane, mora da se kretao prema krmi.
<BR>&nbsp;&nbsp;&nbsp;&nbsp;&nbsp;Ili torusu? Gde su tačno bili pramac i krma u šupljoj krofni koja se obrtala u svemiru? Mora da je već obišao polovinu, ali u pravom smeru, pošto su se brojevi smanjivali.
<BR>&nbsp;&nbsp;&nbsp;&nbsp;&nbsp;Osim što su nivoi bili ravni a šine nagnute. Tačnije, ljuske su bile zaobljene tako da odgovaraju obodu stanice nalik na glavicu luka, dok su šine imale širi luk. Tupi luk? Prema tome, kretao se prema pravom broju - ali na pogrešnom nivou. Već je bio na polovini devetog.
<BR>&nbsp;&nbsp;&nbsp;&nbsp;&nbsp;Pa, jedan problem je vreme. Odbio je Grotonovu pomoć i sada će da se muva okolo po svom, kao što je i obično bilo slučaj. Čovek mora da nauči da prihvati ograničenja sopstvene samostalnosti.
<BR>&nbsp;&nbsp;&nbsp;&nbsp;&nbsp;Između brojeva sedamnaest i šesnaest nalazio se vertikalni šaht i on je naveo kolica na kolosek razborito upravljajući kočnicom. Šine su se ovde izdizale i blago usporavale vozilo tako da je bilo neophodno samo minimalno kočenje.
<BR>&nbsp;&nbsp;&nbsp;&nbsp;&nbsp;Bio je na jedanaestoj ljusci. Pade mu na pamet da je upravo prešao iz bliske orbite u udaljeniju, s tom razlikom što je dobio na brzini umesto da izgubi. Ili nije? U svakom slučaju, sada je težio nešto više od normale, ukoliko je mogao da se osloni na sopstvenu procenu.
<BR>&nbsp;&nbsp;&nbsp;&nbsp;&nbsp;Šaht se satojao iz dva dela: jedna strana gore, druga dole. Verovatno su kapsule bile spojene petljom, uravnotežujući jedna drugu, radi daljeg ekonomisanja energijom. On se pope na deveti nivo, a onda krenu peške, unutrašnjom stazom, do stana devetnaest na zvezdanoj palubi.
<BR>&nbsp;&nbsp;&nbsp;&nbsp;&nbsp;Ime na panelu vrata bilo je BREDLI KARPENTER, kao što je i očekivao. Niko drugi nije mogao da pripremi te reči prizivanja poverene Grotonu. On gurnu odeljak da klizne u stranu i kroči unutra.
<BR>&nbsp;&nbsp;&nbsp;&nbsp;&nbsp;Na taj zvuk okrenu se mladić: visok, smeđe kose i očiju, mišićav i lep. Lice mu je odavalo pronicljivost i inteligenciju. "Ajvo!"
<BR>&nbsp;&nbsp;&nbsp;&nbsp;&nbsp;"Bred!" Oni skočiše jedan drugome u zagrljaj, uz ćuškanje u mišice i razbarušavanje kose u oduševljenju zbog ponovnog susreta, dva suptilno slična adolescenta koja prave veseli džumbus. Onda se obojica preobratiše u mlade odrasle.
<BR>&nbsp;&nbsp;&nbsp;&nbsp;&nbsp;"Bože, tako mi je drago što si uspeo da stigneš", reče Bred, prikači mrežu za ležanje i uskoči u nju. "Samo to što te vidim vraća mi detinjstvo."
<BR>&nbsp;&nbsp;&nbsp;&nbsp;&nbsp;"Zar sam mogao drugačije? Poslao si za mnom vepra da mi skiči", požali se Ajvo veselo. Bilo je dobro odložiti na neko vreme ozbiljne nedoumice. I on sredi mrežu i isproba je.
<BR>&nbsp;&nbsp;&nbsp;&nbsp;&nbsp;"Sve je to deo posla, svinje." Obojica se nasmejaše.
<BR>&nbsp;&nbsp;&nbsp;&nbsp;&nbsp;"Ali imam jedno pitanje od suštinske važnosti..."
<BR>&nbsp;&nbsp;&nbsp;&nbsp;&nbsp;"Da pogodim: Gde je krma?"
<BR>&nbsp;&nbsp;&nbsp;&nbsp;&nbsp;Ajvo klimnu glavom. "To je pitanje."
<BR>&nbsp;&nbsp;&nbsp;&nbsp;&nbsp;"Iznenađuješ me, burazeru. Zar još nisi naučio da ti je krma iza pramca?"
<BR>&nbsp;&nbsp;&nbsp;&nbsp;&nbsp;"Um mi je nedovoljno pornografski da načini tu asocijaciju."
<BR>&nbsp;&nbsp;&nbsp;&nbsp;&nbsp;"Sagni se. To ti neizostavno sleduje."
<BR>&nbsp;&nbsp;&nbsp;&nbsp;&nbsp;Ajvo se prijazno osmehnu, shvativši da je red na njega da ne shvati neku vrstu šale. Ima vremena, shvatiće.
<BR>&nbsp;&nbsp;&nbsp;&nbsp;&nbsp;Bred skoči na noge. "Hodi - moram da ti pokažem žensku. Posao pre zadovoljstva."
<BR>&nbsp;&nbsp;&nbsp;&nbsp;&nbsp;"Žensku?" Ajvo krenu za njim u hodnik, i dalje pomalo zbunjen.
<BR>&nbsp;&nbsp;&nbsp;&nbsp;&nbsp;Bred zastade na trenutak ispred devojčine sobe. "Ima potvrđeni koeficijent inteligencije sto pedeset pet. Rekao sam joj da je moj sto šezdeset. U redu?"
<BR>&nbsp;&nbsp;&nbsp;&nbsp;&nbsp;"Zar je to pravi mentalni rezultat za jednu vezu?"
<BR>&nbsp;&nbsp;&nbsp;&nbsp;&nbsp;"Zaljubljen sam u nju. Šta očekuješ od ovako skromnog tupana?"
<BR>&nbsp;&nbsp;&nbsp;&nbsp;&nbsp;Ajvo sleže ramenima. "Tupana sa zlatnim stopalima."
<BR>&nbsp;&nbsp;&nbsp;&nbsp;&nbsp;Bred se upućeno osmehnu i dodirnu zvono. Trenutak kasnije panel kliznu u stranu, pozivajući ih da uđu.
<BR>&nbsp;&nbsp;&nbsp;&nbsp;&nbsp;Prostorija je bila izrazito ženski uređena. Nabrane zavese krasile su ventilacione otvore erkondišna, a zidovi su bili ofarbani pastelnoružičasto. Četke i kreme stajale su poređane na površini standardnog stola, iza kojeg je visilo ogledalo koje je čitavu stvar pretvaralo u neku vrstu toaletnog stočića.
<BR>&nbsp;&nbsp;&nbsp;&nbsp;&nbsp;Ovde je, pomisli Ajvo, smešten neko ko želi da čitava stanica zna da je tu prisutna jedna dama. Neko ko inače nije siguran u sebe?
<BR>&nbsp;&nbsp;&nbsp;&nbsp;&nbsp;Koliko žena ima ovde, u makroskopskoj stanici? Kakav im je status, bez obzira na zvanične sposobnosti? Bilo je nečeg ambivalentnog u Bredovom stavu prema ovoj ovde.
<BR>&nbsp;&nbsp;&nbsp;&nbsp;&nbsp;Ona se pojavi iz susednog odeljka. Bila je nešto viša od proseka, uskog vrata, struka, člankova; u kukovim i grudima poput statue. Tip starlete, pomisli Ajvo, postiđen Bredovom površnošću. Kosa joj je bila duga do ramena i sasvim crvena, a kada je podigla pogled, oči su joj bile kontrastno plave.
<BR>&nbsp;&nbsp;&nbsp;&nbsp;&nbsp;"Afra, ovo je Ajvo Arčer, moj stari prijatelj iz srodnog projekta."
<BR>&nbsp;&nbsp;&nbsp;&nbsp;&nbsp;Ajvo se isceri, uz neko osećanje nelagodnosti, za koje nije mogao da pronađe razlog. Šta bi njemu mogla da znači ova mačka?
<BR>&nbsp;&nbsp;&nbsp;&nbsp;&nbsp;"Ajvo, ovo je Afra Glin Samerfild."
<BR>&nbsp;&nbsp;&nbsp;&nbsp;&nbsp;Ona se osmehnu. Sunce nad močvarom.
<BR>&nbsp;&nbsp;&nbsp;&nbsp;&nbsp;Bred nastavi da priča, ali Ajvo nije čuo reči. U jednom jedinom fotografskom blesku ona se potpuno ustisnula u njegovu svest. Afra Glin Samerfild: prethodni utisci, prethodne veze - sve to nije bilo ništa. Nosila je pomalo arhaičnu haljinu, sa srebrnastim nitima, a umesto cipela imala je bele papuče.
<BR>&nbsp;&nbsp;&nbsp;&nbsp;&nbsp;Linije njenog tela:
<BR>
<BR>&nbsp;&nbsp;&nbsp;&nbsp;&nbsp;Unutra i spolja, ka severu i jugu, krivudaju peščani sprudovi
<BR>&nbsp;&nbsp;&nbsp;&nbsp;&nbsp;Kao pod srebrom protkanom haljom slatki devojački udovi.
<BR>
<BR>&nbsp;&nbsp;&nbsp;&nbsp;&nbsp;Afra: unutra i spolja, čvrsti slatki udovi, kosa boje sutona u Džordžiji. Glin: srebrom protkana prijateljica njegovog prijatelja. Samerfild: krivudavi sprudovi koji mu se sviđaju.
<BR>&nbsp;&nbsp;&nbsp;&nbsp;&nbsp;Afra Glin Samerfild: pri ovom pogledu, Ajvova voljena.
<BR>&nbsp;&nbsp;&nbsp;&nbsp;&nbsp;Smatrao je sebe praktičnim kada je o romansama reč, sa disciplinovanim snovima. Prihvatio je činjenicu da je ljubav neizvodljiva za nekoga ko je u njegovom jedinstvenom položaju.
<BR>&nbsp;&nbsp;&nbsp;&nbsp;&nbsp;Izvodljivost je preduhitrila stvarnost.
<BR>&nbsp;&nbsp;&nbsp;&nbsp;&nbsp;"Hej, zaćoreni - probudi se!" uzviknu veselo Bred. "Ona svakoga tako tresne prvi put. Mora da je u pitanju ta njena sjajna bakarna kosa kojom se razmeće." On se okrenu Afri. "Bolje da ga izvedem odavde da se oporavi. Veže mu se jezik u blizini prelepih devojaka. Vidimo se za jedan sat, važi?"
<BR>&nbsp;&nbsp;&nbsp;&nbsp;&nbsp;Ona klimnu glavom i posla mu poljubac.
<BR>&nbsp;&nbsp;&nbsp;&nbsp;&nbsp;Ajvo ga je pratio u hodnik, jedva svestan. Bio je stidljiv sa devojkama, ali ovo je bilo drugačijih razmera. Nikada ranije nije bio tako potpuno smožden.
<BR>&nbsp;&nbsp;&nbsp;&nbsp;&nbsp;"Hajde. 'Skop će ti srediti želudac."
<BR>&nbsp;&nbsp;&nbsp;&nbsp;&nbsp;Nekako su se već nalazili na prvom nivou. Tu obukoše laka odela pod pritiskom i uđoše u nešto što je Ajvou izgledalo kao vazdušna komora. Bio je to visok cilindar prečnika manjeg od četiri stope, koji je pokazivao pravo prema središtu krofne, ali pod uglom, i završavao se tavanicom nalik na mehur.
<BR>&nbsp;&nbsp;&nbsp;&nbsp;&nbsp;Bred dodirnu dugmad i vazduh oko njih bi isisan i zamenjen žućkastom maglom. "Sad čvrsto stoj i drži rukavice spojene, ovako", reče Bred i pokaza mu. "Postaraj se da održavaš ravnotežu i isturi laktove, ali napni se, kao da očekuješ da ćeš visiti o njima. Izdahni do pola, zadrži dah i nemoj paničiti. Važi?" Glas mu je bio izmenjen zbog hermetičnih kaciga.
<BR>&nbsp;&nbsp;&nbsp;&nbsp;&nbsp;Ajvo posluša jer je znao da njegov prijatelj nikada ne daje nebitna uputstva. Bred izvuče prozirnu cev sa filterom na jednom kraju i ubaci u nju sićušnu sferu. Onda navi elastičnu kuglu na kraj sa filterom.
<BR>&nbsp;&nbsp;&nbsp;&nbsp;&nbsp;"Cevčica za gađanje graškom", objasni on, "Mlad sam u srcu." On uperi cev pravo gore i snažno stisnu kuglu.
<BR>&nbsp;&nbsp;&nbsp;&nbsp;&nbsp;Ajvo vide prugu dok je hitac odlazio naviše. Onda bi lansiran u svemir, u nekontrolisano premetanje. Džinovski torus stanice naginjao se oko njega, usta bez lica, čudovišni snopovi spojeva njenih segmenata podsećali su ga na vertikalne napukline u osušenim, napućenim usnama.
<BR>&nbsp;&nbsp;&nbsp;&nbsp;&nbsp;Ruka ga uhvati za stopalo i umiri. "Nisi me slušao", reče Bred prekorno, lica iskrenog pod mehurom kacige. "Rekao sam ti da paziš na ravnotežu." Glas kao da mu je dopirao iz dubina, sada prenošen samo fizičkim kontaktom među njima.
<BR>&nbsp;&nbsp;&nbsp;&nbsp;&nbsp;"Nisam te slušao", reče Ajvo skrušeno. On pogleda uokolo i ustanovi da lete prema središtu stanice: metalnoj kugli od dvanaest metara učvršćenoj najlonskim žicama koje su se pružale do unutrašnjeg ruba torusa. On i Bred su još lagano rotirali, nešto Ajvovog kretanja prešlo je i na njegovog prijatelja, ali u stanju slobodnog pada to je bilo pre nezgodno nego zabrinjavajuće. Morao je stalno da popravlja pravac kako bi zadržao pogled na odredištu.
<BR>&nbsp;&nbsp;&nbsp;&nbsp;&nbsp;"Nemoj mi reći, daj da pogodim", reče Ajvo kada je postalo jasno da Bred ne namerava da objasni. "Izbacio si jedan - jedan mehur, pa nas je atmosferski pritisak istisnuo napolje. Pošto je tvoja svemirska komora sa vazdušnim pištoljem uperena u središte...
<BR>&nbsp;&nbsp;&nbsp;&nbsp;&nbsp;"Vidim da si povratio vijugu ili dve. U stvari, malo sam se razmetao; to i nije baš prihvaćena tehnika. Traći se gas, a opasna je za neiskusne, da pomenem samo nekoliko primedbi. Trebalo je da čekamo na katapult. Naravno, niko to ne radi. Ali opet, grešiš što se tiče cilja. Cevčica je nagnuta kako bi kompenzovala ugaoni momenat; u suprotnom, svaki put bismo promašili metu zbog obrtanja torusa. Ako se sve to zanemari, pretpostavka ti je bila dobra."
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;"Sad pazi na to gde ćeš stati pri spuštanju." Bred skloni ruku, gurnuvši stopalo taman dovoljno da poništi preostalo obrtanje i pošalje Ajvoa malo napred, i on pade uspravno ka tamnoj površini veštačkog planetoida.
<BR>&nbsp;&nbsp;&nbsp;&nbsp;&nbsp;On sada vide da su učvršćivači bili zapravo laki lanci. Oni su samo usidrili masu u mestu, da je dolasci i odlasci poput njihovog ne izbace iz odgovarajućeg položaja. Svaki je bio prikačen za magnetski privršćen klizni valjak tako da rotacija krofne nimalo ne utiče na obrtanje kugle.
<BR>&nbsp;&nbsp;&nbsp;&nbsp;&nbsp;"I ovo je pravi makroskop?" upita on pre nego što se setio da glas ne može da mu se prenosi kroz vakuum, sada kad je ostao bez kontakta. To je očigledno i bio 'skop, savesno izolovan od neželjenog kretanja i smetnji. Nije ni posumnjao da je njihov prilazak bio posmatran, ili prethodno odobren.
<BR>&nbsp;&nbsp;&nbsp;&nbsp;&nbsp;Makroskop je bio najskuplja, najvažnija sprava koju je čovek ikada izbacio u svemir. Projekt je bio međunarodno finansiran, sa takvim i osobljem, kao istraživanje od javnog interesa; to je značilo da, iako nijedna vlada pojedinačno nije želela da utroši toliko velika sredstva na tako nategnutu spekulaciju, nijedna nije mogla sebi da priušti to da potencijalne koristi u potpunosti prepusti drugima.
<BR>&nbsp;&nbsp;&nbsp;&nbsp;&nbsp;Kompromis je doveo do moćnih dostignuća. Makroskop je funkcionisao, a svaki učesnik imao je pravo na njegovo korišćenje proporcionalno ulaganju, kao i podjednako odmereni deo svih prikupljenih informacija. To je bilo uglavnom sve što je Ajvo o tome znao; koliko je tačno sati pripadalo kome, bilo je stroga tajna. Dosta rezultata bilo je opšteg karaktera: detalji o astronomskom istraživanju koji su astronome terali da zinu. Činilo se da 'skop daje izuzetno fine slike. Mnogo toga bilo je skriveno od običnog čoveka, ali strahopoštovanje koje je ovaj instrument izazivao bilo je nepodeljeno.
<BR>&nbsp;&nbsp;&nbsp;&nbsp;&nbsp;Mislio je o tome kao o nečemu što u suštini nije ništa drugo do džinovski nos koji njuši tajne Galaksije. Još mu je to ulivalo strah.
<BR>&nbsp;&nbsp;&nbsp;&nbsp;&nbsp;On se konačno dočeka, gotovo u strahu da će njegov momenat sile izbaciti mašinu iz položaja. Bred se spusti iza njega, kontrolišući svoje obrtanje, i glatko se dočeka na noge. Ajvo zaključi da će morati da savlada tu tehniku: njegovo spuštanje bilo je nespretno.
<BR>&nbsp;&nbsp;&nbsp;&nbsp;&nbsp;Bred ga uze za ruku kako bi mogli da komuniciraju. "Moraćemo da sačekamo na dozvolu za ulazak. Moglo bi da potraje i nekoliko minuta ukoliko je u sekvenci snimanja. Samo se opusti i uživaj u pejzažu."
<BR>&nbsp;&nbsp;&nbsp;&nbsp;&nbsp;Ajvo učini tako. Oprezno zvirnu ka sunčanoj strani, znajući da je sol mnogo češći ovde u svemiru nego posmatraču zaštićenom Zemljinom atmosferom.
<BR>&nbsp;&nbsp;&nbsp;&nbsp;&nbsp;Tamo je lebdela čudovišna raketa, slična onoj koju je upamtio.
<BR>&nbsp;&nbsp;&nbsp;&nbsp;&nbsp;"Šta Saturn VI radi ovde? Mislim, kompletan. Mislio sam da potisni stepen nikada nije izašao iz orbite."
<BR>&nbsp;&nbsp;&nbsp;&nbsp;&nbsp;"Tačno. Ovaj je u orbiti."
<BR>&nbsp;&nbsp;&nbsp;&nbsp;&nbsp;"Zemaljskoj orbiti, što se praviš lud? Ovo je Sunčeva orbita, ako se nisam potpuno zbrkao."
<BR>&nbsp;&nbsp;&nbsp;&nbsp;&nbsp;"O, može on da putuje daleko - ako se ponovo napuni gorivom. To je Džozef, naše vozilo za hitne slučajeve. Tamo ima dovoljno energije da nas žurno izbaci na bezbednu udaljenost - ako to ikada bude neophodno. Lično, rekao bih da je svemir bezbedniji od burne Zemlje koja puca po šavovima. Džozef je zapravo dovukao 'skop u ovu orbitu. Sada je napola u penziji: nema smisla slati starog gospodina kući praznog."
<BR>&nbsp;&nbsp;&nbsp;&nbsp;&nbsp;"Mora da ima puno umfr kad mu kresneš iskru pod repom. Bez gravitacije..." Potisak, znao je, ne bi se promenio; ali ovde mu se uopšte ne bi suprotstavljala privlačna sila planete, tako da je krajnji efekat morao da bude mnogo veći korisni teret ili veća brzina.
<BR>&nbsp;&nbsp;&nbsp;&nbsp;&nbsp;"Da budemo sigurni. Petljali smo po njemu na QT. Još koristi vodonik kao radni fluid, ali skladišti ga u čvrstom stanju. Ali bez paljenja - sagorevanje u hemijskom motoru je samo sredstvo, a ne svrha. Računa se brzina izbačene potisne sile, znaš, a ne zagrevanje motora per se, iako..."
<BR>&nbsp;&nbsp;&nbsp;&nbsp;&nbsp;"Izvini, Bred. Ne znam. Ako već moraš da mi objašnjavaš tehničke pojedinosti..."
<BR>&nbsp;&nbsp;&nbsp;&nbsp;&nbsp;"Mogu ti to uprostiti, Ajvo. Ali prosto ne mogu da odolim da se malo pravim važan, zato što sam ja bio taj srećnik kom se desilo da iz 'skopa izvuče ključ."
<BR>&nbsp;&nbsp;&nbsp;&nbsp;&nbsp;"Stvarno dobijaš tehnologiju od..."
<BR>&nbsp;&nbsp;&nbsp;&nbsp;&nbsp;Bred pomeri prst u njihovom starom znaku za oprez. To je podrazumevalo da pitanje ima neke nezgodne aspekte koji su mogli da se razjasne samo privatnije, a što je opet podrazumevalo da njihov trenutni razgovor može nekako da se prisluškuje. Možda preko kućišta makroskopa. A to je podrazumevalo...
<BR>&nbsp;&nbsp;&nbsp;&nbsp;&nbsp;Ajvo umuknu. Tajanstvene zavere ga nisu uzbuđivale; vraćale su mu nemir u stomak. Isuviše toga se desilo u poslednjih nekoliko sati.
<BR>&nbsp;&nbsp;&nbsp;&nbsp;&nbsp;"Već godinama imamo osnovnu teoriju o prilagođavanju atomske reakcije gasnog jezgra propulzijama, ali to je skopčano s opasnošću. Možemo da smešamo radni fluid - to je vodonik koji rigamo iz repa rakete kako bi se ona kretala - direktno sa fisionim uranijumom u komori. To podiže gas do temperature koja omogućuje specifični impuls deset puta bolje nego što možemo da učinimo sa hemijskim sagorevanjem. Ali, to je prevruće. Topi svaki poznati materijal u kome ga držimo. Ono što sam otkrio bila je tehnika štita za toplotu koja - pa, Džozef ti možda izgleda obično, ali on je Saturn VI samo po spoljnom izgledu. Njegov motor proizvodi potisak od preko deset gravitacija - a može da ga održi gotovo nedelju dana pre nego što mu ponestane vodonika. Naravno, toplote mu nikada ne ponestane. Kada bi samo umeo da ceniš faktor kojim to prevazilazi sve najbolje što je Zemlja ranije poznavala..."
<BR>&nbsp;&nbsp;&nbsp;&nbsp;&nbsp;"Bred, cenim ja to s vrelim žarom. Ali, ja sam još samo šljaker. Nikada nisam imao tehničku obuku. Biću srećan da ti verujem na reč da može da obavlja posao, kakav god posao bio."
<BR>&nbsp;&nbsp;&nbsp;&nbsp;&nbsp;Razgovor prestade. Ajvo je znao da Bredova osećanja nisu povređena. Samo su izveli dijalog dalje od tačke opasnosti - bitnosti za makroskop? - tako da je sada bilo bezbedno da zaćute.
<BR>&nbsp;&nbsp;&nbsp;&nbsp;&nbsp;Pažnja mu je bila usmerena na stvari koje neposredno treba da uslede, ali sada je zurio iza ruba stanice, dalje od neprijatno brilijantskog sunca, i video zvezde. Na sopstveno iznenađenje, zaključio je da mu izgledaju poznato.
<BR>&nbsp;&nbsp;&nbsp;&nbsp;&nbsp;Ursa Major - Veliki medved - jasno se video, i pokazivao naniže prema Ursa Minor. A ko je bio taj Ursa? uvek se pitao. Nikakva dama, već medvedu žena! odgovarao je uvek. Zmaj Drako svijao se oko Malog medveda. Prateći tu liniju, kojom je Veliki medved pokazivao kraj Polarne zvezde, mogao je da putuje mnogostrukom brzinom svetlosti skroz do Vodolije, neprekidno za petama Jarcu. Progonilac je bio tako blizu, ali nije mu bilo suđeno da ga ikada sustigne. To je Ajvoa zbog nečega rastužilo; činilo se da u tome postoji neka posebna, lična tragedija, mada nije mogao da zaključi zbog čega tako misli.
<BR>&nbsp;&nbsp;&nbsp;&nbsp;&nbsp;Svetlost koju je u tom trenutku opažao mnoge od tih zvezda stvorile su pre više od veka, ili čak i mnogo ranije. Možda je neko od tih svetlucanja poticalo iz vremena kada je on, kao četrnaestogodišnji dečak, organizovao četu omladinaca sličnih sebi da vežbaju sa lukom i strelom. Tako je "Strelac" - tako žestoko patriotski, dok su se oblaci nacionalnog razdora skupljali, označio kraj života kakav je do tada poznavao. A opet, isto tako mogli su ga nazvati po flauti kojom je svirao serenade mladim damama. Ime "Tutor", kada je kasnije predavao u koledžu, studenti su iskvarili u "tutumrak". Ili "Orač" zbog pasaža koje je voleo da citira iz Orača Pirsa...
<BR>&nbsp;&nbsp;&nbsp;&nbsp;&nbsp;Tada je bio kultivisan, učtiv, prijatan, dostojanstven, pun moralne prefinjenosti. Sa nepunih petnaest godina upisao se na Ogltorp univerzitet u Midveju, Džordžija, začešljavši svoju svetlu kosu na stranu i iza ušiju. Nosio se dobro, ali ne i razmetljivo. Već mu se nazirala pogurenost u ramenima, ali bio je žustra koraka. Atletika mu nije bila po ukusu.
<BR>&nbsp;&nbsp;&nbsp;&nbsp;&nbsp;Na koledžu je bilo pedeset studenata.
<BR>&nbsp;&nbsp;&nbsp;&nbsp;&nbsp;Muzika i knjige bili su mu najdraži drugovi - ali lepe mlade dame nikada nisu bile sasvim zaboravljene.
<BR>&nbsp;&nbsp;&nbsp;&nbsp;&nbsp;Jednom ga je jedan student pogrešno razumeo i proglasio ga lažovom. Smesta je udario tu osobu, iako nije bio naročito jak. Student je izvukao nož i zabo mu ga u bok jedan inč duboko, ali on se nije predao. Od tada je upamćeno da nije kukavica.
<BR>&nbsp;&nbsp;&nbsp;&nbsp;&nbsp;"Šta misliš o Afri?" upita ga Bred.
<BR>&nbsp;&nbsp;&nbsp;&nbsp;&nbsp;To ime ga istog trenutka vrati natrag. Šta vredi davnašnja hrabrost kad je današnja bitka izgubljena? "Ti to ozbiljno s njom?"
<BR>&nbsp;&nbsp;&nbsp;&nbsp;&nbsp;"Ko ne bi? Video si je."
<BR>&nbsp;&nbsp;&nbsp;&nbsp;&nbsp;"Bred, ona je sto i dva posto belkinja!"
<BR>&nbsp;&nbsp;&nbsp;&nbsp;&nbsp;"Jašta! Njen DAR pedigre pruža se do saksonskog osvajanja."
<BR>&nbsp;&nbsp;&nbsp;&nbsp;&nbsp;Ajvo se pokorno osmehnu. "Projekt..."
<BR>&nbsp;&nbsp;&nbsp;&nbsp;&nbsp;"Projekt je završen. To znaš. Sada smo slobodni građani."
<BR>&nbsp;&nbsp;&nbsp;&nbsp;&nbsp;"Ne možeš izbrisati prošlost. Kada bi znala..."
<BR>&nbsp;&nbsp;&nbsp;&nbsp;&nbsp;Bred ga pogleda čudno. "Rekao sam joj da je bilo nekoliko projekata, povezanih ali diskretnih. Da sam bio izbačen s ispitivanja IQ."
<BR>&nbsp;&nbsp;&nbsp;&nbsp;&nbsp;"Izbačen!"
<BR>&nbsp;&nbsp;&nbsp;&nbsp;&nbsp;"Kako bih inače rekao za koeficijent inteligencije od sto šezdeset kada se ciljalo na dvesta?"
<BR>&nbsp;&nbsp;&nbsp;&nbsp;&nbsp;"Shvatam. A šta si joj rekao, odakle sam ja?"
<BR>&nbsp;&nbsp;&nbsp;&nbsp;&nbsp;"Samo istinu, Ajvo. Da je jedna privatna fondacija prikupila odabrane iz svakog kutka sfere i..."
<BR>&nbsp;&nbsp;&nbsp;&nbsp;&nbsp;"I ukrštala ih sve do multirasnog pretka od kog se pretpostavlja da je čovečanstvo započelo. Znači, ja sam iz paleolita."
<BR>&nbsp;&nbsp;&nbsp;&nbsp;&nbsp;"Ne baš, Ajvo. Vidiš..."
<BR>&nbsp;&nbsp;&nbsp;&nbsp;&nbsp;Prekinu ih podizanje ploče. Blizu je bilo puštanje unutra.
<BR>&nbsp;&nbsp;&nbsp;&nbsp;&nbsp;U unutrašnjosti se nalazila nagomilana masa ploča, ali bilo je tu mesta za nekoliko ljudi, ukoliko paze na laktove. Kratak tunel iza vazdušne komore otvarao se u grubo sferični odeljak. Ajvov prvi utisak odnosio se na mašineriju: svuda su bili brojčanici i poluge, koje su virile sa svih strana. Bilo mu je teško da se orijentiše zato što ovde nije bilo gravitacije niti vizuelnog "gore". Gde god da je spustio stopala bilo je tle; blaga magnetska sila koja ga je držala za spoljni trup i dalje se osećala.
<BR>&nbsp;&nbsp;&nbsp;&nbsp;&nbsp;Dežurni tehničar već je ulazio u svoje odelo. Bred mu se obrati na stranom jeziku, dobi kratak odgovor i reče: "Ajvo Arčer - Amerikanac." Čovek učtivo klimnu glavom.
<BR>&nbsp;&nbsp;&nbsp;&nbsp;&nbsp;"Vidiš, sve je vrlo pažljivo priređeno", reče Bred dok su čekali da čovek dovrši proveru svog odela. "Trideset nacija je uložilo gotovinu u ovaj projekt i svakoj je dodeljeno - ali to mora da znaš. Svakog dana šaljemo precizne podatke."
<BR>&nbsp;&nbsp;&nbsp;&nbsp;&nbsp;"Ovo je američki sat?"
<BR>&nbsp;&nbsp;&nbsp;&nbsp;&nbsp;"Ne. Osoblje se ovde ne gnjavi zvaničnim budalaštinama. Ovaj džentlmen i nije džentlmen - što će reći, nije gentil. <EM>Neprevodiva igra reči: gentile - onaj koji ne pripada jevrejskoj (semitskoj) rasi. - (Prim. prev.)</EM> On je izraelski geolog koji obavlja posao za Indoneziju. Njihov geolog je zauzet privatnim projektom."
<BR>&nbsp;&nbsp;&nbsp;&nbsp;&nbsp;"Znači, neko plaća za tu uslugu?"
<BR>&nbsp;&nbsp;&nbsp;&nbsp;&nbsp;"Tako je. Indonezija će dobiti rezultate a domaća država neće imati pojma o tome."
<BR>&nbsp;&nbsp;&nbsp;&nbsp;&nbsp;"Kako onda mi možemo da se ubacimo?"
<BR>&nbsp;&nbsp;&nbsp;&nbsp;&nbsp;"Zaposeo sam sam otvor za važniji posao. Razume on to."
<BR>&nbsp;&nbsp;&nbsp;&nbsp;&nbsp;"Samo da bi mi pokazao makroskop? Bred, ne možeš..."
<BR>&nbsp;&nbsp;&nbsp;&nbsp;&nbsp;Izraelac podiže rukavicu. "Sasvim je u redu, g. Arčer", reče. "Ne sumnjamo u dr Karpentera." On stavi kacigu, uspostavi pritisak u svom odelu i pope se u komoru. Ajvo nije zapazio nikakav udar vazduha izduvanog napolje; ovde nije bilo takvih igara. Čovek se verovatno povlačio duž jednog od učvršćujućih lanaca, ne uzdajući se ni u kakvo lebdenje kroz vakuum. Bio je to razumniji postupak, kakav se Ajvou više dopadao.
<BR>&nbsp;&nbsp;&nbsp;&nbsp;&nbsp;Bred se smesti u nekakvo kontrolno sedište i poče da podešava raznovrsne instrumente. Ajvo pokuša da shvati, bar donekle, čemu služi niz brojčanika i svetala, ali bez uspeha; bilo je to suviše komplikovano.
<BR>&nbsp;&nbsp;&nbsp;&nbsp;&nbsp;"Dobro, prijatelju, sami smo. Ovde nema prisluškivača. Toliko mogu da znam."
<BR>&nbsp;&nbsp;&nbsp;&nbsp;&nbsp;Ponovo ga obuze nervoza. Sada će preći na stvar. "Zašto si me pozvao?"
<BR>&nbsp;&nbsp;&nbsp;&nbsp;&nbsp;"Treba nam Šen."
<BR>&nbsp;&nbsp;&nbsp;&nbsp;&nbsp;Ajvo dočeka ovo tišinom. Znao je.
<BR>&nbsp;&nbsp;&nbsp;&nbsp;&nbsp;"Ne volim da ti ovo radim, veruj mi", reče Bred sa iskrenim izvinjenjem. "Ali ovo je od suštinske važnosti. Ovde smo u gadnoj nevolji, Ajvo."
<BR>&nbsp;&nbsp;&nbsp;&nbsp;&nbsp;"Prirodno da ti nije nedostajalo moje prijatno i nedotupavno društvo. Ne samo da bi se razmetao svojom fantastičnom tehnologijom i svojom fantastičnom devojkom."
<BR>&nbsp;&nbsp;&nbsp;&nbsp;&nbsp;Bred je izgledao daleko zreliji kada je bio ozbiljan, a sada je bio daleko ozbiljniji nego što je to pokazivao bukvalni sadržaj onoga što je govorio. "Znaš da mi se sviđaš, Ajvo. U srcu si jedan prokleti puritanac i plašiš se svega što previše smrdi na zadovoljstvo, tako da ne mogu da shvatim šta radiš ovde, u svemirskoj eri, umesto da si u Konfederaciji iz devetnaestog veka. I dalje mi je lepo u tvom društvu, više nego u Šenovom, i ne bih izmenio niti jedno slovce tvojih arhaičnih i poetičnih maštarija. Ali ovde je - pa, zvuči kao kliše, ali ovde jeste u pitanju svetska bezbednost. Iskreno, toga mi je preko glave. Da su tvoje hirovite sposobnosti dovoljne..."
<BR>&nbsp;&nbsp;&nbsp;&nbsp;&nbsp;"Znači, sviranje na običnoj flauti proglašeno je za hirovitost, a..." Ali, znao je na šta Bred misli, koliko god to nije želeo. "A ko je mlada neznalica koja se sa sto dvadeset pet upinje da posavetuje model tipa sto šezdeset? Pogotovo kada zna da je to laž, jer je jedan jedini član projekta procenjen na dvesta i..."
<BR>&nbsp;&nbsp;&nbsp;&nbsp;&nbsp;"Ma daj, Ajvo. Znaš bolje od bilo koga da su te brojke besmislene. Sa svom iskrenošću ti velim da je situacija očajnička, a Šen je jedini koga znam sa potencijalom da se ponese sa njom. Imam tu privilegiju da ga zovem samo kada mi je stvarno potreban. Pa, prošlo je dvadeset godina i zaista mi je potreban. Zemlji je potreban. Moraš to da učiniš."
<BR>&nbsp;&nbsp;&nbsp;&nbsp;&nbsp;"Ne mislim samo na sebe. Bred, jednom kada pustiš duha iz boce - znaš šta je Šen. Tvoj posao, tvoja devojka..."
<BR>&nbsp;&nbsp;&nbsp;&nbsp;&nbsp;"Možda se odričem svega. Znam. Nemam izbora."
<BR>&nbsp;&nbsp;&nbsp;&nbsp;&nbsp;"Pa, ja imam izbora. Moraćeš prokleto dobro da mi dokažeš da lek nije gori od problema."
<BR>&nbsp;&nbsp;&nbsp;&nbsp;&nbsp;"Zbog toga si ovde. Moraću, ipak, najpre da te upoznam sa prirodom i funkcijom makroskopa, pre nego što budem mogao da ti dokažem. A onda..."
<BR>&nbsp;&nbsp;&nbsp;&nbsp;&nbsp;"Neka bude jednostavno. Ne mogu čak ni da čitam tvoje brojčanike."
<BR>&nbsp;&nbsp;&nbsp;&nbsp;&nbsp;"Dobro. U osnovi, makroskop je čudovišni komad jedinstvenog kristala koji odgovara na aspekt radijacije nevezan za bilo šta što je čovek bio ranije u stanju da izučava. To se svodi na izuzetno slab, ali fenomenalno jasan prostorni signal. Ugrađeni kompjuter prosejava buku i prevodi suštinu u koordinirane slike. Proces je složen, ali dobijamo bolju definiciju slike nego što je to moguće kroz bilo koji drugi medijum, bez izuzetka. To je isprva bio glavni nedostatak."
<BR>&nbsp;&nbsp;&nbsp;&nbsp;&nbsp;"Superiorna definicija je problem?"
<BR>&nbsp;&nbsp;&nbsp;&nbsp;&nbsp;"Pokazaću ti." Bred sede za nezgrapnu aparaturu, navuče nešto nalik na kacigu sa neprozirnim naočarima i nakrivi glavu kao da osluškuje. Ajvo oseti novi ubod nervoze i shvati da to potiče od veštačke sličnosti između ovih naočara i naočara za sunce koje je kupio dok je pokušavao da izbegne Harolda Grotona. Gledano unazad, stideo se zbog čitave protekle epizode; postupio je budalasto. On odbaci sećanje i usredsredi se na Bredove pokrete.
<BR>&nbsp;&nbsp;&nbsp;&nbsp;&nbsp;Leva ruka lebdela je iznad tastature koja je podsećala na kompjutersku. To verovatno i jeste bio kompjuterski input, podseti Ajvo sam sebe. Preko ručnog zgloba nalazio se remen kako bi sprečio ruku da odlebdi dalje, u nedostatku gravitacije; bilo bi nezgodno otpuštati tastere bez sidrišta telesne težine. Desna ruka držala je neku vrstu lopte usađene u tanku šipku, prilično nalik na staromodni automobilski menjač. Dok su se levi prsti pomerali, velika konkavna površina sijala je iznad Bredove glave.
<BR>&nbsp;&nbsp;&nbsp;&nbsp;&nbsp;"Ući ću zbog tebe u glavni ekran", reče Bred. "Primetićeš da prstima kontrolišem kompjutersku postavku; to pokriva pravac, domet i žižu, a ništa od toga nije dovoljno jednostavno da bi ga kontrolisali ljudski refleksi. I same ćudi planetnog kretanja, kada ta planeta nije naša, dovoljno su komplikovane, naročito kada želimo da zadržimo određeni deo njene površine u žiži."
<BR>&nbsp;&nbsp;&nbsp;&nbsp;&nbsp;"Svestan sam planetnog kretanja." On se seti jednog od svojih starih omiljenih zadirkivanja. "Morao sam na tome da radim kada sam hteo da kritikujem koncept vremenskog putovanja. Ako se čoveku podari čudesna sposobnost da skače napred ili nazad kroz vreme, bez drugih vrsta putovanja, stigao bi ili u središte svemira ili duboko pod zemlju, zato što se Zemlja neprestano kreće. Bilo bi to kao da pokušavaš da skočiš sa rakete u pokretu, a onda ponovo da naskočiš na nju."
<BR>&nbsp;&nbsp;&nbsp;&nbsp;&nbsp;"Svejedno, mi pomoću makroskopa putujemo kroz vreme", reče Bred osmehujući se.
<BR>&nbsp;&nbsp;&nbsp;&nbsp;&nbsp;"O, znači vraćaš se nadgledanju koncepcije svog dede?"
<BR>&nbsp;&nbsp;&nbsp;&nbsp;&nbsp;"Taman posla." Bred otvori šake. "Usredsrediću se na prethodno kodiranu lokaciju: planetu Zemlju. Kompjuter koristi tabele s položajem nebeskih tela kako bi precizno sagledao sve planete i mesece Sunčevog sistema, kao i mnoge asteroide i komete. Dugme za desnu ruku omogućuje nam lično podešavanje; pošto se jednom izvedu teške kompenzacije, ovu kontrolu koristimo da otrčimo nekoliko stopa u vremenu, ili da dobijemo različite uglove gledanja. Upravo orbitiramo oko Sunca na oko devet stotina hiljada milja od Zemlje - što je, po međuplanetnim rastojanjima, odmah tu, u komšiluku. I upravo dovoljno daleko da smanji perturbacije meseca. Evo."
<BR>&nbsp;&nbsp;&nbsp;&nbsp;&nbsp;Ekran je bio ispunjen mutnim crvenilom. "Ako je to Zemlja, onda je politička situacija krenula nagore otkad sam otišao sa nje", primeti Ajvo.
<BR>&nbsp;&nbsp;&nbsp;&nbsp;&nbsp;"To jeste Zemlja - samo njeno središte. Po koordinatama."
<BR>&nbsp;&nbsp;&nbsp;&nbsp;&nbsp;"Središte? Bukvalno?"
<BR>&nbsp;&nbsp;&nbsp;&nbsp;&nbsp;"Definicija, problem, seti se. Naše korigovane koordinate probijaju samo srce tela. Slika je u razmeri jedan prema jedan."
<BR>&nbsp;&nbsp;&nbsp;&nbsp;&nbsp;"Prirodna veličina. To može da..."
<BR>&nbsp;&nbsp;&nbsp;&nbsp;&nbsp;"Makroskop može da prodire kroz materiju, da. Kao što sam ti već rekao, ovde se ne bavimo baš svetlošću, iako je vremensko zakašnjenje slično. Ovo predstavlja užarenu srž naše planete kakva je bila pre pet sekundi, zaklonjenu automatskim vizuelnim osiguračima i filterima, naravno. Moraćemo da odlebdimo oko četiri hiljade milja od te tačke kako bismo dobili površinu, a većina ljudi pretpostavlja da je to sve u šta 'skop gleda. Evo tu, možeš da zamisliš implikacije koje se odnose na geologiju, rudarstvo, paleontologiju..."
<BR>&nbsp;&nbsp;&nbsp;&nbsp;&nbsp;"Paleontologiju?"
<BR>&nbsp;&nbsp;&nbsp;&nbsp;&nbsp;"To su ti fosili. Već smo imali nekoliko spektakularnih otkrića prilikom rutinskog tumaranja. Za nekoga tu leži rad za čitav život."
<BR>&nbsp;&nbsp;&nbsp;&nbsp;&nbsp;"Čekaj! Nisam ni ja tolika neznalica, profesore. Mislio sam da se kosti nalaze na velikim udaljenostima, čak i u dobrim fosilnim slojevima. Kako možeš neku od njih da razaznaš kad si usred nje i ne gledaš je odozgo, u vitrini? Svakako ne bi mogao da je vidiš takvu."
<BR>&nbsp;&nbsp;&nbsp;&nbsp;&nbsp;"Veruj mi, momak. Izvodimo na datom nivou ubrzano ispitivanje i snimamo to na traku. Mašina izvodi stalnu spektroskopsku analizu i aktivira signal kad god naiđe na nešto što bismo mogli da poželimo. A to je tek početak."
<BR>&nbsp;&nbsp;&nbsp;&nbsp;&nbsp;"Spektroskopska analiza? Rekao si da makroskop ne koristi svetlost."
<BR>&nbsp;&nbsp;&nbsp;&nbsp;&nbsp;"On je i ne koristi, tako je, ali mi da. Programirai smo ga po uzorcima: svaki element iz periodične tabele. Tako smo u mogućnosti da prevedemo ulazni impuls u vizuelno predstavljanje, prilično nalik na televizijski prijemnik. Istina je, makroni su tačniji od svetlosti, zato što se ne rasipaju lako niti trpe takve neprijatnosti kao što je crveni pomak. Spektroskopija je u stvari izlišan korak, ali radimo je zato što smo ovde opremljeni da beležimo i analiziramo svetlost. Kad jednom izmenimo alat tako da se orijentišemo na originalni impuls, preciznost će nam se povećati stotinama puta."
<BR>&nbsp;&nbsp;&nbsp;&nbsp;&nbsp;"Tako je fino?"
<BR>&nbsp;&nbsp;&nbsp;&nbsp;&nbsp;"Tako fino, Ajvo. Tek počinjemo da sagledavamo potencijal ove tehnike. Makroskop je krupniji korak ka univerzalnom znanju nego što je atomska energija ikada bila za univerzalnu moć."
<BR>&nbsp;&nbsp;&nbsp;&nbsp;&nbsp;"Tako sam čuo. Ali ja sam ti malo priglup, kao što znaš. Nameravao si da mi kažeš zbog čega je tako teško prilagoditi se superiornoj definiciji, čak i sa kompjuterskim navođenjem."
<BR>&nbsp;&nbsp;&nbsp;&nbsp;&nbsp;"Jesam. Evo površine Zemlje, pedeset stopa iznad nivoa mora, gledana odozgo. Još jedna programirana lokacija."
<BR>&nbsp;&nbsp;&nbsp;&nbsp;&nbsp;Ekran postade promenljiva traka boje.
<BR>&nbsp;&nbsp;&nbsp;&nbsp;&nbsp;"Da ponovo pogađam. Aparat za posmatranje vam je stacionaran, zar ne? A globus se okreće pri ekvivalentu od hiljadu milja na sat. Kao da letiš mlaznjakom nisko blizu ekvatora i viriš iz spremišta za bombe."
<BR>&nbsp;&nbsp;&nbsp;&nbsp;&nbsp;"Mašta ti je puna nasilja za jednog pacifistu. Ali da, baš tako nekako. Ponekad iznad okeana, ponekad iznad kopna, ponekad ispod planina koje se uzdižu iznad nivoa snimanja. A ako se pomerimo naviše..." On podesi kontrole i prizor uskoči u žižu.
<BR>&nbsp;&nbsp;&nbsp;&nbsp;&nbsp;"Na oko milju visine", reče Ajvo. "Prizor postane jasan, ali suviše je daleko za intimno ispitivanje. Da." Posmatrao je kako zemljište klizi. "Zašto ne vidimo samo vazdušni zastor? Ono što sada imamo jeste svetlosna slika, perspektiva i sve drugo."
<BR>&nbsp;&nbsp;&nbsp;&nbsp;&nbsp;"Ono što vidimo jeste ponovni prevod makroničke slike izazvan vidljivim zračenjem koje prolazi kroz tu tačku u prostoru. Možda je bolje da ti ipak dam i tehničke podatke."
<BR>&nbsp;&nbsp;&nbsp;&nbsp;&nbsp;"A-a. Samo mi odgovori na ovo: ako je tako oštro na planeti Zemlji sa pet svetlosnih sekundi, može li da se bavi i drugim planetama? Može li da pogleda Jupiter sa milju visine, ili čak Pluton? Ako može..."
<BR>&nbsp;&nbsp;&nbsp;&nbsp;&nbsp;Oprema na glavi nakrivi se kada Bred mračno klimnu glavom. "Počinješ da shvataš kakvo veličanstveno oruđe imamo ovde. Da, možemo da istražujemo i druge planete našeg Sunčevog sistema sa jedne milje iznad nivoa tla - kod onih koje imaju tlo - ili sa jednog inča, ili sa bilo koje tačke iznutra. Možemo takođe da na sličan način istražimo i planete drugih sistema, sa tako malo gubitka u definiciji da se udaljenost može prenebregnuti."
<BR>&nbsp;&nbsp;&nbsp;&nbsp;&nbsp;"Drugi sistemi..." Ovo je bilo daleko više nego što je očekivao. "Koliko daleko..."
<BR>&nbsp;&nbsp;&nbsp;&nbsp;&nbsp;"Gotovo bilo gde u Galaksiji. Ima smetnji u preklapanju slika blizu središta Galaksije, što strašno komplikuje stvari, priznajem, ali dokazano je da na drugim stranama postoji dovoljno toga zanimljivog da imamo šta da istražujemo nekoliko vekova."
<BR>&nbsp;&nbsp;&nbsp;&nbsp;&nbsp;Ajvo odmahnu glavom. "Mora da te pogrešno razumem. Kako ja shvatam, galaksija Mlečni put prostire se, po širini, na preko stotinu i deset hiljada svetlosnih godina, a mi smo negde trideset pet hiljada svetlosnih godina daleko od središta. Tvrdiš li ti to da možeš da dobiješ u prirodnoj veličini sliku sa nivoa tla planete koja orbitira oko zvezde udaljene, recimo, pedeset hiljada svetlosnih godina?"
<BR>&nbsp;&nbsp;&nbsp;&nbsp;&nbsp;"Da, teorijski."
<BR>&nbsp;&nbsp;&nbsp;&nbsp;&nbsp;"Onda je to ključ za međuzvezdana istraživanja - bez potrebe za fizičkim putovanjem. Zašto odlaziti na predstavu kad možeš da je vidiš na TV-u?"
<BR>&nbsp;&nbsp;&nbsp;&nbsp;&nbsp;"Baš tako. Ali nas sputavaju upravo te obične praktične stvari o kojima smo upravo razgovarali. Možemo poprilično kompenzovati rotiranje i orbitalna i zvezdana kretanja - ali nije svaka planeta tako troma kao Zemlja." On zgrči prst i ponovo se uspostavi visina od pedeset stopa, ovaj put nepomična. "Pravilno programiran, kompjuter može da upravi putujuću žižu tako da prati vrtoglave petlje svake pojedine planete, kao što čini sada, tako da obezbedi mirnu sliku. To je prilično fino podešavanje, ali za to mašinerija i postoji. Bar znamo šta je neophodno kompenzovati."
<BR>&nbsp;&nbsp;&nbsp;&nbsp;&nbsp;"A ne znate za kretanja planeta koje obični teleskopi ne mogu da zapaze. Ali trebalo bi da možete da ih izračunate vrlo brzo iz..."
<BR>&nbsp;&nbsp;&nbsp;&nbsp;&nbsp;"Ne možemo čak ni da pronađemo te planete, Ajvo. Stari problem igle u plastu sena. Imaš li ikakvu pravu zamisao o tome koliko zvezda i koliko prašine ima u Galaksiji? Ne možemo da počnemo da koristimo svoju nahvaljenu definiciju sve dok ne budemo tačno znali gde da je usmerimo. Biće nam potrebne godine nasumičnog istraživanja kako bismo uočili bilo kakvu značajnu proporciju planeta izvan našeg sopstvenog sistema, a postoji takva tražnja za vremenom na ovom instrumentu da ne možemo dopustiti da se traći na taj način."
<BR>&nbsp;&nbsp;&nbsp;&nbsp;&nbsp;"Mmm. Sećam se kada sam ispustio peni na zaraslom placu. Znao sam gde je, na tri stope, ali morao sam za pet minuta da uhvatim autobus. Mislim da nikada nisam više bio tako besan i frustriran!" Prsti mu ponovo opipaše novčić u džepu: propustio je autobus ali je pronašao peni, i još ga je imao.
<BR>&nbsp;&nbsp;&nbsp;&nbsp;&nbsp;"Neka taj peni bude zrno sačme, taj plac pustinja Sahara, a umesto autobusa imaš mlaznjak koji te mitraljira u brišućem letu - to ti je otprilike prava slika."
<BR>&nbsp;&nbsp;&nbsp;&nbsp;&nbsp;"Ko sad koristi maštu punu nasilja? Kapiram sačmu i pustinju - ali mlazni lovac?"
<BR>&nbsp;&nbsp;&nbsp;&nbsp;&nbsp;"Doći ću vrlo brzo na to. Zbog toga nam treba Šen. U svakom slučaju, trebalo bi nam na hiljade makroskopa kako bismo mogli da priuštimo tu vrstu istraživanja, a čak je i ovaj jedan jedva bio finansiran. Nameće se mnogo važnije istraživanje."
<BR>&nbsp;&nbsp;&nbsp;&nbsp;&nbsp;"Važnije od geologije, sada kada su Zemljini resursi pri kraju? Od tajni vasione? Od potrage po svemiru u nadi da negde postoji inteligentan život; od moguće potvrde da nismo jedini u vasioni, da nismo sami?" On zastade i naglo načini sasvim drugačiju vezu. "Bred, ne misliš valjda da postoje političke smetnje?"
<BR>&nbsp;&nbsp;&nbsp;&nbsp;&nbsp;"Postoje, i to ozbiljne, ali nisam mislio na to. Svakako, možemo da pronjuškamo po vojnim tajnama, iskopamo prljavštinu i objavimo to - ali to ne činimo. Priznajem da sam jednom krišom snimio starletu koja se tuširala, a iznenadio bi se kada bi samo znao šta se sve u određeno vreme dešava u prosečnoj porodici iz predgrađa. Ali etika toga na stranu, sve su to trice i kučine. Bilo bi smešno pokušavati da pomoću ovoga špijuniraš ludiranje tri milijarde ljudi, iz istog razloga koji važi i za nemogućnost pokušaja pravljenja mapa planeta Galaksije. To bi bilo kao da H-bombom isteruješ vaške iz kreveta. Ne, mislimo na veliku stvar: na međuzvezdanu komunikaciju."
<BR>&nbsp;&nbsp;&nbsp;&nbsp;&nbsp;Ajvo oseti jezu. "Jeste uspostavili kontakt sa tuđinima! Koliko su daleko? Šta je sa vremenskim kašnjenjem? Da li oni..."
<BR>&nbsp;&nbsp;&nbsp;&nbsp;&nbsp;Bredov osmeh bio je vedar ispod naočara. "Polako, momak. Nisam rekao da smo uspostavili kontakt, rekao sam da razmišljamo o tome, a problem vremenskog kašnjenja nismo zaboravili ni na trenutak." Njegove ruke počeše da se igraju kontrolama. "Naznačio sam neke probleme rutinskog istraživanja i pravljenja mapa, ali mi posedujemo i tehnike koje nisu rutinske. Bez obzira na vremensko kašnjenje, imamo prilično dobru predstavu o kriterijumima za život kakav poznajemo, i - dobro, gledaj."
<BR>&nbsp;&nbsp;&nbsp;&nbsp;&nbsp;Ekran postade okvir za tuđinski pejzaž. U prvom planu uzdizao se čvornovati trup nalik na drvo, žute boje, groteskno izuvijano. Iza toga bilo je crvenkasto grmlje čije su stabljike podsećale na izvitoperene knedle umočene u lepak. Nebo je bilo svetloplavo, s nekoliko paperjastih belih oblaka, ali Ajvo je bio siguran da to nije Zemlja. Bilo je u tome nečeg tuđinskog, što ga je ujedno opčinjavalo i strugalo po njegovom senzibilitetu, iako, ruku na srce, nije mogao da prepozna ništa neobično, osim vegetacije.
<BR>&nbsp;&nbsp;&nbsp;&nbsp;&nbsp;"U redu", reče on konačno. "Šta je to?"
<BR>&nbsp;&nbsp;&nbsp;&nbsp;&nbsp;"Planeta Džonson, deset svetlosnih minuta od zvezde F8, udaljene oko dve hiljade svetlosnih godina od nas."
<BR>&nbsp;&nbsp;&nbsp;&nbsp;&nbsp;"Mislim, šta je to što mi smeta kod toga? Znam da je tuđinsko, ali ne znam kako to znam."
<BR>&nbsp;&nbsp;&nbsp;&nbsp;&nbsp;"Tvoje oko reaguje na proporcije vegetacije. Ovo je malo veći svet od našeg i atmosfera je gušća, tako da se stablo i granje odupiru većoj težini i snažnijem pritisku vetra, pa reaguju drugačije nego što bi reagovale zemaljske biljke u sličnoj situaciji."
<BR>&nbsp;&nbsp;&nbsp;&nbsp;&nbsp;"Znači, po tome znam!" nasmeja se on.
<BR>&nbsp;&nbsp;&nbsp;&nbsp;&nbsp;Bred ponovo pomeri kontrole i prizor se izmeni. Ovo je bio pogled na travnatu ravnicu sa veće visine, iako je trava bila čudna, sa stalagmitima koji su se bez reda uzdizali iz nje. Na izmagličastoj udaljenosti videle su se niske planine.
<BR>&nbsp;&nbsp;&nbsp;&nbsp;&nbsp;"Zemaljsko ili tuđinsko?" upita Bred zadirkujući ga.
<BR>&nbsp;&nbsp;&nbsp;&nbsp;&nbsp;"Tuđinsko - ali ne mogu ništa da kažem o vazduhu ili gravitaciji, čak ni da nagađam. Šta je ovaj put u pitanju?"
<BR>&nbsp;&nbsp;&nbsp;&nbsp;&nbsp;"Te projekcije imaju po dve senke."
<BR>&nbsp;&nbsp;&nbsp;&nbsp;&nbsp;Ajvo načini pokret kao da izbacuje piljevinu iz uveta.
<BR>&nbsp;&nbsp;&nbsp;&nbsp;&nbsp;"Ovo je planeta Holt. Tu ima nekoliko finih primeraka biljožderskih pseudosisara, ali morao bih da tragam za njima, a to sada nije vredno tolikog truda. Verovatno bih potpuno izgubio sliku kada bih isključio automatiku. Ova kruži oko zvezde G3, udaljene pet hiljada svetlosnih godina."
<BR>&nbsp;&nbsp;&nbsp;&nbsp;&nbsp;"Znači, ova slika je stara pet hiljada godina?"
<BR>&nbsp;&nbsp;&nbsp;&nbsp;&nbsp;"Ovaj prizor jeste, da, pošto toliko treba da makronički impuls stigne do nas. Rekao sam ti da ovde putujemo kroz vreme."
<BR>&nbsp;&nbsp;&nbsp;&nbsp;&nbsp;Bred se vrati za kontrole, ali Ajvo ga zaustavi. "Čekaj malo, slatkorečivi. Ako ova planeta kruži oko jedne, slovom i brojem, jedne zvezde - odakle druga senka?"
<BR>&nbsp;&nbsp;&nbsp;&nbsp;&nbsp;"Već sam mislio da nećeš ni pitati. Iza mesta odakle primamo sliku nalazi se reflektivna litica - još jedna od tipičnih uzvisina u Holtovoj kori."
<BR>&nbsp;&nbsp;&nbsp;&nbsp;&nbsp;"Znači, moje podsvesno rezonovanje ipak je bilo netačno. Koliko ste pronašli ovakvih stvari?"
<BR>&nbsp;&nbsp;&nbsp;&nbsp;&nbsp;"Planeta sličnih Zemlji? Do sada gotovo hiljadu."
<BR>&nbsp;&nbsp;&nbsp;&nbsp;&nbsp;"Rekao si mi da ne možete da locirate planete..."
<BR>&nbsp;&nbsp;&nbsp;&nbsp;&nbsp;"Određene planete ne možemo. Ali uz sreću i analizu zvuka, natrapamo na poneku. Ovo je samo majušni deo raspoloživih planeta, a verovatno smo promašili većinu najbližih, ali u takvim otkrićima slučajnost igra ulogu diktatora. Naših hiljadu planeta samo su slučajni izbor od milijardi za koje znamo da su tamo."
<BR>&nbsp;&nbsp;&nbsp;&nbsp;&nbsp;"I sve imaju drveće i životinje?"
<BR>&nbsp;&nbsp;&nbsp;&nbsp;&nbsp;"Teško. Imena dajemo samo najvažnijima. Manje od dve stotine poseduju život koji možemo da prepoznamo, a samo četrdeset jedna od njih ima kopnene životinje. Izgleda da je glavna specijalizacija po veličini. Mogu da ti pokažem čudovišta..."
<BR>&nbsp;&nbsp;&nbsp;&nbsp;&nbsp;"Možda sledeći put. Volim čudovišta; osećam ličnu sklonost prema njima zato što uvek imaju negativnu karakterizaciju u naučnofantastičnim reprizama. Mogao bih da se ludiram s njima satima. Ali pređimo na stvar: jeste li pronašli inteligenciju?"
<BR>&nbsp;&nbsp;&nbsp;&nbsp;&nbsp;"Jesmo. Gledaj."
<BR>&nbsp;&nbsp;&nbsp;&nbsp;&nbsp;Pojavi se ogromna košnica. Zidovi i tuneli bili su nazidani jedni na drugima u planini, i mnoge je u potpunosti ili delimično ispunjavala neka tečnost. Čudna stvorenja nalik na sipe pljuskala su, plivala i pela se kroz lavirint, nestajući i ponovo se pojavljujući tako blizu jedna drugima da Ajvo nije bio siguran da li je uopšte dvaput video jedno isto.
<BR>&nbsp;&nbsp;&nbsp;&nbsp;&nbsp;"Ovo je plantea Sung, udaljena oko deset hiljada svetlosnih godina. Proučavali smo je žestoko i intenzivno u proteklih nekoliko meseci, i implikacije nam se ne sviđaju mnogo. U stvari, prilično su zabrinjavajuće."
<BR>&nbsp;&nbsp;&nbsp;&nbsp;&nbsp;Slika je putovala preko planete, prikazivala otvorenu vodu i pustinjsko kopno, s učestalim ograđenim planinama gusto nastanjenim poluvodenim stvorenjima. Ajvoa to podseti na slike plaža na kojima su se okupljali morževi; nije se videla nikakva vegetacija. On se upita šta stanovnici Sunga jedu.
<BR>&nbsp;&nbsp;&nbsp;&nbsp;&nbsp;"I ovo je inteligencija? Još nisam video ništa naročito zabrinjavajuće, pa čak ni impresivno. Samo termit-zajednicu sa vrlo malo hrane. Ne nameravaju valjda da bace bombu na Zemlju?" Ali njegovo ruganje prikrivalo je nešto što je polako poprimalo uznemirujući stepen strahopoštovanja. Ovo je bila prava vanzemaljska planetna vrsta, i sama svest o njenom postojanju bila je gotovo neshvatljiva.
<BR>&nbsp;&nbsp;&nbsp;&nbsp;&nbsp;"Oni jedva da mare za Zemlju. Seti se, mi smo bili u svojoj dosadnoj praistoriji ovakvi kakve njih sada vidimo. Ne sumnjam da su u ovom trenutku već izumrli."
<BR>&nbsp;&nbsp;&nbsp;&nbsp;&nbsp;Slika uokviri jednu jazbinu. Izbliza, njihovi stanovnici bili su daleko manje slični fokama ili sipama. Tela su im bila ribolika, ali na izgled nezgrapna, s teškim perajima sa strane i surlastom cevi pozadi. Dva velika žablja oka bila su nasađena na vrh i uperena uglavnom unazad. Činilo se da je cev sposobna za hvatanje, kao slonovska surla.
<BR>&nbsp;&nbsp;&nbsp;&nbsp;&nbsp;"Ovo je najbliže inteligenciji od svega što ste našli? Stvorenja koja žive u višespratnicama za dabrove i pljuskaju po lokvama?"
<BR>&nbsp;&nbsp;&nbsp;&nbsp;&nbsp;"Ne potcenjuj ih, Ajvo. Oni su tehnološki napredni. U stvari, ispred nas su. Već čitav vek poseduju makroskop."
<BR>&nbsp;&nbsp;&nbsp;&nbsp;&nbsp;Ajvo se podrobnije zagleda, ali vide samo malo domaćinstvo sa nekoliko debelih ribolikih stvorenja koja su se tromo njihala u onome što je sigurno bilo mlaka voda. Tu i tamo jedno bi štrcnulo mlaz tečnosti iz surle i kliznulo unazad - ili možda napred - od reakcije. "Možda bi bolje bilo da mi daš još malo podloge. Nešto mi nedostaje."
<BR>&nbsp;&nbsp;&nbsp;&nbsp;&nbsp;"Daću ti njihovu skraćenu paleontologiju. Bili smo u njihovim bibliotekama i muzejima baš kao i u spavaćim sobama - da, imaju oni sve tri vrste, mada ne liče na naše - i prekopirali smo nekoliko njihovih animiranih tekstova. Još nismo ubacili zvuk - to je još u razvoju - ali ja ću ti prokomentarisati." On prebaci sa prizora uživo na film. "Gledaj: istorija vrste surloida - skraćeno surlir - sa Sunga."
<BR>&nbsp;&nbsp;&nbsp;&nbsp;&nbsp;I Ajvo se unese, apsorbujući sliku i komentar kao celinu. Video je Sung milionima godina u prošlosti: moćne šume paprati na kopnu i sunđera pod okeanom. Iz te bogate vode izašle su ribe s plućima koje su gutale gustu i vlažnu atmosferu i ubrzo su se njihove meke jaja-kapsule izlegale na kopnu. Grabljivice su ih razbijale i otvarale pre sunca, sve dok opstanak nije naredio izleganje u telu: živi porođaj. Čak su i sićušna novorođenčad bila ranjiva i prirodna selekcija donela je, konačno, uspešan komrpomis: placentalnu amfibiju. Bilo je to polazište za klasu životinja, koje će zavladati planetom. Iz njenog pedesetmilionskog zračenja izronio je njen naslednik.
<BR>&nbsp;&nbsp;&nbsp;&nbsp;&nbsp;Primitivni surloid nije bio nametljiv. Porodice njih plivale su plitkim okeanima tako što su izbacivale mlazove vode kroz njušku i pomoću peraja se nespretno pele na obalu. Bili su plašljivi: oči su im bile uperene u grabljivice od kojih su pobegli, ne u njihovo odredište. Kada su umirali, umirali su u bekstvu, ponekad u panici, udarajući u prepreke i bespotrebno se ubijajući. A opet, bili su vešti u pokretu: usisana voda mogla se usmeriti po želji izvijanjem njuške, koja je kod nekih porodica bila ojačana supstancom gadnog mirisa što je obeshrabrivala progonioca. Izoštrilo im se i čulo njuha: jednako su bile na oprezu za slučaj opasnosti.
<BR>&nbsp;&nbsp;&nbsp;&nbsp;&nbsp;Jedan rod se vratio na stenje, među varljive talase, u oblast u kojoj nijedno drugo pokretno stvorenje nije želelo da se nastani. Mora su se razlikovala po plimi, i ona plima od dva bliska meseca kao da je posedovala zloćudnu strast. Veliko zaobljeno kamenje kotrljalo se unaokolo, mrvilo sve što je ležalo pod njim, i usecalo kanale u plažu i okeansko dno, a onda iskakalo na novu teritoriju, kada su se naizmenične struje konvergirale i sudarale. Tamo nije bilo bezbedno ni za kopneno ni za morsko stvorenje.
<BR>&nbsp;&nbsp;&nbsp;&nbsp;&nbsp;Ove surle postale su u potpunosti amfibije i prvobitni organi za disanje mogli su da im se prilagođavaju bilo vazduhu bilo vodi, a i kombinacije su bile u procvatu. Razvile su dovoljno pameti da razlikuju promene struja, da očekuju plime i da puze iz kanala u kanal kada naiđe opasnost. Kada bi krupni morski grabljivci zašli suviše daleko u plićak, surle su skretale određene struje, izolovale, i po mogućstvu ostavljale neprijatelja nasukanog. Kada su stanovnici kopna stupali u vodu, takođe su mogli da se namame u prirodne zamke. I dalje plašljive, surle su razvile ukus za meso.
<BR>&nbsp;&nbsp;&nbsp;&nbsp;&nbsp;Onda se kopno podiglo i plićaci su nestali. Bilo je to vreme očaja za surle i malo ih je preživelo, jer nisu mogle da se takmiče sa odomaćenim kopnenim i morskim stvorenjima ni u jednom potpunom habitatu. Jedna vrsta, najpametnija, naučila je kako da načini dom tamo gde ga priroda nije pružala. Nesposobna da hitro trči, brzo pliva ili uzleti u vazduh, koristila je svoje još generalizovane udove da iskopa rovove na liniji obale i dovede vodu u njih. Sačinjeni su lavirinti, koji su zbunjivali grabljivce. Oni koji bi ušli, naišli bi na ćorsokak ili uske kanale kojima nisu mogli dalje, dok bi na njih bilo bacano kamenje, ili bi bili probadani štapovima kroz ukrštene rovove.
<BR>&nbsp;&nbsp;&nbsp;&nbsp;&nbsp;Kasnije su ti štapovi i kamenje bili prilagođeni i za gradnju, i nastalo je doba oruđa i oružja. Surlasti dodatak, koji više nije bio u potpunosti potreban za kretanje, usavršio se u manipulaciji; peraja su izgubila ono kapaciteta za plivanje što su imala i postala su snažni kopači. Veličina mozga je rasla. Visoka komunikacija postala je najvažnija. Vazduh koji je vibrirao kroz njušku omogućio je dijalog trubljenjem.
<BR>&nbsp;&nbsp;&nbsp;&nbsp;&nbsp;Lavirint se tokom stotinu hiljada godina razvio u nešto slično gradu.
<BR>&nbsp;&nbsp;&nbsp;&nbsp;&nbsp;Priroda se ponovo uzjogunila i grad je bio uništen - ali isto tako i staništa mnogih drugih stvorenja. Surle su ponovo gradile za sebe; manje inteligentne ili manje prilagodljive životinje propale su. Surle su izgubile najveći deo svoje plašljivosti a apetit za mesom im se povećao.
<BR>&nbsp;&nbsp;&nbsp;&nbsp;&nbsp;Uspeh je doveo do pritiska stanovništva i prateće tražnje za sve više hrane i životnog prostora. Tako je organizovana prva kolonija, umesto ranijeg egzodusa sličnog leminzima, koji je olakšavao situaciju. Možda je prva uspešna kolonija bila samo poslednji od odlazaka naslepo. Nije bilo jasno kako su pojedinci birani da odu ili ostanu, ali potpuni spektar graditelja, lovaca i odgajivača mogao se naći u svakoj grupi. Prva kolonija se nastanila nekoliko stotina milja od domaćeg tla, na drugoj obali. Druga je otišla još dalje.
<BR>&nbsp;&nbsp;&nbsp;&nbsp;&nbsp;Konačno su obale svih kontinenata planete bile izrešetane gradovima-lavirintima.
<BR>&nbsp;&nbsp;&nbsp;&nbsp;&nbsp;Surle više nisu bile ni najmanje stidljive. Krupne i glatke, stupale su na teritorije svojih drevnih neprijatelja. Organizovane i pametne, osvajale su. Sa sobom su, dublje u kopno, ponele i svoja staništa, razvivši metode pumpanja, snabdevanja vazduhom i držanja vode iznad nivoa mora. Dogodila im se tehnologija.
<BR>&nbsp;&nbsp;&nbsp;&nbsp;&nbsp;Kako je teren postajao nenastanjiviji, tako im je trebalo sve više i više domišljatosti. Kiše su ređe padale - izumeli su bolje pumpe; jestivi životinjski svet se smanjivao - morale su se odgajiti bolje vrste. Njuška sa surlom sada je mogla da se okreće u suprotnom smeru, da hvata predmete poput sisaljke i pomera ih okolo, ali bila je slaba; ispostavilo se da je lakše upotrebiti tu malu snagu i veliku spretnost za izgradnju mašina, pa pustiti mašine da obavljaju teške radove.
<BR>&nbsp;&nbsp;&nbsp;&nbsp;&nbsp;S osvajanjem kontinenata i nastavljenim desetkovanjem vegetacije, s mineralima i životinjama, surle su zatim usmerile svoju tehnologiju ka zaista efikasnoj proizvodnji hrane. Morske farme obezbeđivale su meso; hidroponici su zamenjivali ostalo. Njihova nauka širila se tako da je mogla da se suoči s novim izazovima, da je posegla za samim nebom i dalje, za svemirom. Opet, to je zahtevalo ogromnu energiju, a njihov svet već je bio ogoljen neštedljivim pustošenjem u proteklim vekovima. Tražili su novi svet, koji bi kolonizovali, baš kao što su to učinili s obalama i kontinentima Sunga, ali nisu mogli sebi da priušte vreme i opremu za produženo i neefikasno međuzvezdano putovanje.
<BR>&nbsp;&nbsp;&nbsp;&nbsp;&nbsp;Ipak, tehnologija se neprestano razvijala, iako je njihov svet umirao od gladi. Razvili su makroskop - i uzmakli od njegovih otkrovenja. Površina njihovog kopna bila je masa vodenih zabrana, njihov okean precizno isparcelisana plantaža. Oni koji nisu mogli da vrate dugove, bili su kasapljeni; oni koji nisu mogli da postignu dovoljno uspeha u životu, sticali su nekoliko godina bogatog života tako što su unapred prodavali svoja tela kao meso. Bio je to moderan i udoban vid samoubistva, i u ovom trenutku nekih pedeset procenata individua sublimisalo je svoj instinkt leminga na ovaj način. A opet, prirodni priraštaj, potpomognut kompetentnom medicinom i suštinski dosadnim načinom života, bio je takav da je prosečni životni vek, pre prirodnog kraja, bio tako dug da je populacija i dalje rasla. Nezamenljivi resursi planete nestajali su vrtoglavom brzinom.
<BR>&nbsp;&nbsp;&nbsp;&nbsp;&nbsp;"Zašto ne kontrolišu populaciju?" pitao je Ajvo. "Kote se toliko da će izumreti! Sigurno mogu lako da snize prirodni priraštaj. Imaju opremu za to."
<BR>&nbsp;&nbsp;&nbsp;&nbsp;&nbsp;"Zbog čega mi, ljudska bića, ne snizimo svoj?"
<BR>&nbsp;&nbsp;&nbsp;&nbsp;&nbsp;Ajvo razmisli na trenutak o tome i zaključi da je bolje da ne odgovori.
<BR>&nbsp;&nbsp;&nbsp;&nbsp;&nbsp;"Prethodne noći sanjao sam nešto", reče Bred, i dalje sa kacigom i naočarima, iako mu očigledno nisu bili potrebni da bi nadgledao stalnu sliku. Tako je podsećao na nekog futurističkog posetioca iz svemira, u kontrastu sa sopstvenim govorom. "Stajao sam na vrhu planine, divio se čudima koja je moj narod utisnuo u Zemljin šar i u strukturu okolnog svemira, kada sam ugledao živu surlu. Bio je to mužjak surloid, veoma star, krupan i ružan, i stajao je tamo, na ogromnoj planini đubreta, šljake i kostiju, i gledao u mene. Onda se smandrljao dole, u mulj od otpadaka, i počeo da pljuska prema meni, tako da sam se trgao, pa je podigao surlu i nasmejao se. Nasmejao se kroz nos blagim zvukom trube, mnogozvučno, tako da se činilo da melodija dopire do mene sa svih strana.
<BR>&nbsp;&nbsp;&nbsp;&nbsp;&nbsp;Najpre sam mislio da ga zabavlja moj uspravni, raskoračeni stav, za koji smo uvek pretpostavljali da je neophodan svakom zaista značajnom stvorenju. Onda mi se učini da je podsmeh upućen čitavoj mojoj vrsti, samom mom svetu. Salve smeha smenjivale su jedna drugu, tako da sam shvatio da mi on praktično govori: "Prošli smo ovim putem i sada nas više nema. Došao je red na vas - a vi ste toliko budalasti da ne umete da učite čak ni na našem primeru, koji smo vam tako jasno izložili!" A ja sam pokušao da odgovorim na to, da to opovrgnem, da uzmem svoj narod u zaštitu; no, njegova duhovitost me je nadvladala i ja sam uvideo da je već prekasno."
<BR>&nbsp;&nbsp;&nbsp;&nbsp;&nbsp;"Prekasno?"
<BR>&nbsp;&nbsp;&nbsp;&nbsp;&nbsp;"Pogledaj statistike, Ajvo. U vreme Hristovog rođenja na svetu je živela možda četvrtina milijarde ljudi. Danas ih toliko ima samo u Sjedinjenim Državama, a one su retko naseljene u poređenju s nekim drugim. Svetska populacija raste rekordnom stopom, a isto tako i prateća zla: glad, frustracija, zločin. Ako su naše projekcije tačne - a verovatno su i konzervativne - imamo jedva još jednu generaciju pred sobom pre nego što to počne. To znači da ćemo ti i ja biti tu, pri ruci - i to u ranjivim godinama."
<BR>&nbsp;&nbsp;&nbsp;&nbsp;&nbsp;"Pre nego što počne šta? Čemu ćemo to biti pri ruci, ako se izuzme izobilje dvadeset prvog veka?"
<BR>&nbsp;&nbsp;&nbsp;&nbsp;&nbsp;"Onom neizbežnom. Video si to kod surli. A nekoliko pogleda na svetske getoe - ima čitavih nacija koje predstavljaju geto - kroz makroskop... Kažem ti, Ajvo, sada se događaju užasavajuće stvari. Sećaš se Sviftove Skromne ponude?"
<BR>&nbsp;&nbsp;&nbsp;&nbsp;&nbsp;"Čuj, Bred, ja nisam profesor. Ne znam na šta to ciljaš."
<BR>&nbsp;&nbsp;&nbsp;&nbsp;&nbsp;"Ajvo, ne pokušavam da te zasenim svojom erudicijom. Neke tvrdnje naprosto nije ugodno izneti previše otvoreno. Džonatan Svift je pisao, šaljivo, o planu da se višak dece u Irskoj upotrebi kao hrana. Ironija je bila u tome što je prilično dobro zastupao to gledište - ako ga shvatiš bukvalno, a određeni tip osobe bi mogao. Sugerisao je da je to mlado i zdravo, dobro dojeno dete, sa godinu dana, najukusnija, najhranljivija i najpotpunija hrana, bilo da je u paprikašu, pečeno, na žaru ili kuvano... Tu informaciju je, slučajno, pripisao jednom Amerikancu; možda on i nije bio toliko uzdržan koliko je želeo da mislimo da jeste. Komentarisao je da bi takvo konzumiranje smanjilo populaciju - Irska je u to doba bila prenaseljena - i učinilo da i siromašni imaju određene vrednosti za prodaju a istovremeno bi smanjilo troškove izdržavanja njihovih porodica."
<BR>&nbsp;&nbsp;&nbsp;&nbsp;&nbsp;Ajvo oseti ono neprijatno poznato golicanje u udovima i želucu. "Šta si to tačno video?"
<BR>&nbsp;&nbsp;&nbsp;&nbsp;&nbsp;"U getoima određenih prenaseljenih zemalja posao se već odvija. Plaća se za svaku glavu, u zavisnosti od uzrasta i zdravlja predmeta. Određeni organi prodaju se, na crnoj berzi, bolnicama - srce, bubrezi, pluća i tako dalje - koje se ne usuđuju da se pobliže raspituju o poreklu. Krv se u potpunosti isisava i čuva za javna nadmetanja institucija kojima je potrebna. Meso se melje kao hamburger da bi se prikrilo poreklo, zajedno s najvećim delom..."
<BR>&nbsp;&nbsp;&nbsp;&nbsp;&nbsp;"Bebe?"
<BR>&nbsp;&nbsp;&nbsp;&nbsp;&nbsp;"Ljudske bebe. Starija tela opasnija su za nabavku i trpe od mnogih nedostataka, mada postoji ograničeni promet robom svih uzrasta. Većina se krade, ali neke zaista prodaju očajni roditelji. To je jeftinije od abortusa. Cena varira od stotinu do hiljadu dolara, u zavisnosti od oblasti. Za neke porodice to zaista izgleda kao nešto bolje od pokušaja da se hrane još jedna usta; njihov život je takav da im postojanje nije nikakav blagoslov. Ali naravno, kada im ukradu decu, ne dobiju ništa."
<BR>&nbsp;&nbsp;&nbsp;&nbsp;&nbsp;"Ne mogu to da poverujem, Bred. Ne kanibalizam."
<BR>&nbsp;&nbsp;&nbsp;&nbsp;&nbsp;"Video sam to, Ajvo. Na makroskopu. Nisam mogao ništa da učinim s tim, pošto nijedna vlada na Zemlji neće priznati postojanje tog problema, a optužba takve prirode mogla bi da nam se vrati kroz zabranu upotrebe samog 'skopa. Ljudi traže svoje pravo na samozavaravanje, naročito kada je istina ružna. Ali kao što sam već rekao, još samo jedna generacija i to će postati legalna institucija, kao što je bilo sa surlama. Ponuda više nije tako skromna."
<BR>&nbsp;&nbsp;&nbsp;&nbsp;&nbsp;Ajvo nije skidao oči sa ekrana. "Ne vidim da se ono što se desilo surlama zaista desilo i nama. Opasnost postoji, naravno, ali da je to neizbežno! Samo zato što su oni došli dotle?"
<BR>&nbsp;&nbsp;&nbsp;&nbsp;&nbsp;Bredovi prsti kretali su se po kontrolama. Ajvo primeti da je deo za makroskopsku sliku prilično jednostavan: većina nagomilane opreme služila je verovatno za nevezana podešavanja. Prizor se premesti.
<BR>&nbsp;&nbsp;&nbsp;&nbsp;&nbsp;"Subjektivan si", reče Bred. "Uporedi ovo."
<BR>&nbsp;&nbsp;&nbsp;&nbsp;&nbsp;Ekran pokaza anđeosko humanoidno lice, žensko, i sasvim ljupko. Oči su bile krupne i zlatne, usta mala i slatka. Iznad mirnih crta lica tekla je frizura od paperja, ni kose ni perja, zelenkasta ali meko harmonična. Ispod lica ogrtač je prekrivao vitko telo, ali Ajvo je mogao, po naznakama, da vidi da torzo nije sasvim kao kod sisara. Bilo je to kao da je žena evoluirala u uzvišenije stvorenje, oslobođeno manje estetskih bioloških funkcija.
<BR>&nbsp;&nbsp;&nbsp;&nbsp;&nbsp;Bila je to slika; kako je Bred smanjivao uvećanje, pojavio se ram, zatim stubovi i lukovi elegantno uređene prostorije. Muzej, čist i mračan, koji je stilizovao neki majstor među arhitektama.
<BR>&nbsp;&nbsp;&nbsp;&nbsp;&nbsp;"Inteligentno, civilizovano, predivno", promrmlja Ajvo. "Ali gde su živi stvorovi?"
<BR>&nbsp;&nbsp;&nbsp;&nbsp;&nbsp;"Na planeti Mbsleuti nema nijednog živog bića. Ovo je kraljevska grobnica, onoliko koliko možemo da utvrdimo - jedna od nekoliko zakopanih dovoljno duboko da izdrže."
<BR>&nbsp;&nbsp;&nbsp;&nbsp;&nbsp;"Da izdrže šta?"
<BR>&nbsp;&nbsp;&nbsp;&nbsp;&nbsp;Najednom se pokaza nemirno more mulja, koje se razbijalo o pustu plažu. Ajvo je gotovo mogao da oseti miris zagađenja u zadimljenoj atmosferi.
<BR>&nbsp;&nbsp;&nbsp;&nbsp;&nbsp;"Totalno zagađenje", reče Bred. "Zemlja, vazduh, voda. Analizirali smo sadržinu i zaključili da je u potpunosti veštačka. Postali su zavisni o svojim mašinama za postojanje i nisu mogli da kontrolišu hemijske i atomske otpadne proizvode. Hoćeš da pogađaš kako su dolazili do svežeg mesa, neposredno pred sam kraj? Ali to je samo ubrzalo njihovo izumiranje kao vrste."
<BR>&nbsp;&nbsp;&nbsp;&nbsp;&nbsp;Slika žene kraljevskog izgleda ponovo se vratila, milostivo, ali Ajvo je i dalje video razoreni svet. "Zato što su previše iscrpli svoje resurse?" upita on, ne tražeći odgovor. "Nisu hteli da se ograniče sve dok Priroda nije to morala da učini umesto njih?" On odmahnu glavom. "Koliko davno?"
<BR>&nbsp;&nbsp;&nbsp;&nbsp;&nbsp;"Pre petnaest hiljada godina."
<BR>&nbsp;&nbsp;&nbsp;&nbsp;&nbsp;"U redu", reče Ajvo defanzivno. "To je dva. Imaš li još koju tehnološku vrstu pri ruci?"
<BR>&nbsp;&nbsp;&nbsp;&nbsp;&nbsp;"Još jednu." Bred ponovo izvrši podešavanje i pokaza se pejzaž ruševina. Posle nekog vremena groteskno četvoronožno biće naiđe stazom između dve obrasle gomile krša. Umršena dlaka skrivala mu je senzorne organe; hodalo je sa prstima povijenim unutra - kao gorila, pomisli Ajvo. Izgledalo je bolesno i gladno.
<BR>&nbsp;&nbsp;&nbsp;&nbsp;&nbsp;"Po našim procenama, civilizacija je ovde propala pre manje od pet stotina godina, u odnosu na ovu sliku", reče Bred. "Populacija se smanjila sa oko deset milijardi jedinki na ne više od milion, i još je u padu. I dalje nema dovoljno toga za jelo, vidiš, i prirodno, nema ni medicine. Većina preživelih biljaka i sama je bolesna..."
<BR>&nbsp;&nbsp;&nbsp;&nbsp;&nbsp;Ajvo se nije ni potrudio da upita je li pogureno biće potomak dominantne vrste. Bilo je očigledno da se nekada kretalo na dve noge.
<BR>&nbsp;&nbsp;&nbsp;&nbsp;&nbsp;Naravno, tri primera nisu predstavljala i konačni dokaz. Mogla su to biti i tri slučajna ishoda. Ali, i preko volje, počinjao je da prihvata pomisao da bi Čovek mogao da postane četvrta takva slučajnost. Preterani rast populacije, zagađenost životne sredine, divljaštvo - odbijao je da poveruje da to mora da vodi izumiranju vrste, ali svakako je moglo.
<BR>&nbsp;&nbsp;&nbsp;&nbsp;&nbsp;Opet, primer jeste bio atipičan, zato što nisu postojale kulture iz ere neolita. Slučaj će dovesti još mnogo vrsta na taj stepen...
<BR>&nbsp;&nbsp;&nbsp;&nbsp;&nbsp;"Od surli sam naučio tehniku toplotnog štita", reče Bred dopustivši subjektu da se premesti. Vratio je sliku na Sung, njihovu planetu. "Još radimo na njihovim knjigama i opremi, i mnogo toga učimo. A ako budemo imali sreće, jednog dana ćemo otkriti zaista naprednu civilizaciju, neku koja je savladala taj problem preteranog množenja, i naučiti kako da poništimo štetu koju smo naneli sopstvenoj planeti. Makroskop ima potencijal da našu nauku za nekoliko dana natera na veći skok nego što je ona napredovala vekovima do sada."
<BR>&nbsp;&nbsp;&nbsp;&nbsp;&nbsp;"To ti priznajem, Ovo je velika stvar. Ali..."
<BR>&nbsp;&nbsp;&nbsp;&nbsp;&nbsp;"Ali zbog čega gubim vreme na tebe, umesto da istražujem rešenja problema čovečanstva? Zbog toga što je nešto iskrslo."
<BR>&nbsp;&nbsp;&nbsp;&nbsp;&nbsp;"Toliko sam ukapirao", odgovori Ajvo blago ironično. "Šta je to iskrslo?"
<BR>&nbsp;&nbsp;&nbsp;&nbsp;&nbsp;"Primamo nešto što se svodi na komercijalno emitovanje."
<BR>&nbsp;&nbsp;&nbsp;&nbsp;&nbsp;Ajvo se zagrcnu od razočaranja. "Ne možete čak ni da isključite lokalne smetnje? Mislio sam da radite na drugoj talasnoj dužini, ili tako štogod."
<BR>&nbsp;&nbsp;&nbsp;&nbsp;&nbsp;"Tuđinsko emitovanje. Veštački signali na primarnoj frekvenciji makroskopa."
<BR>&nbsp;&nbsp;&nbsp;&nbsp;&nbsp;Ajvo svari ovo. " Znači, jeste uspostavili pravi kontakt."
<BR>&nbsp;&nbsp;&nbsp;&nbsp;&nbsp;"Jednosmerni kontakt. Ne možemo da šaljemo, možemo samo da primamo. Ne znamo ni za kakav način kroćenja makrona, ali očigledno je da neka vrsta zna."
<BR>&nbsp;&nbsp;&nbsp;&nbsp;&nbsp;"Dakle, neka zvezdana civilizacija emituje besplatnu zabavu?" Reči su mu zvučale smešno dok ih je izgovarao, ali nije mogao da smisli nikakvu bolju trenutnu primedbu.
<BR>&nbsp;&nbsp;&nbsp;&nbsp;&nbsp;"Nije reč o zabavi. Serija s uputstvima. Šifrovane informacije."
<BR>&nbsp;&nbsp;&nbsp;&nbsp;&nbsp;"A vi ne možete da ih dešifrujete? Zbog toga vam treba Šen?"
<BR>&nbsp;&nbsp;&nbsp;&nbsp;&nbsp;"Shvatamo to. Sačinjeno je za potpunu asimilaciju, iako ne sasvim na način koji smo mi očekivali."
<BR>&nbsp;&nbsp;&nbsp;&nbsp;&nbsp;"Misliš, nije to crtanje od tačke do tačke ili formiranje slike njihovog zvezdanog sistema? Ne, nemoj prelaziti na pojedinosti. Dolazi li to s neke bliske planete? Ultimatum za predaju?"
<BR>&nbsp;&nbsp;&nbsp;&nbsp;&nbsp;"Potiče sa udaljenosti od oko petnaest hiljada svetlosnih godina, iz pravca sazvežđa Škorpije. Nikakva invazija, nikakav ultimatum."
<BR>&nbsp;&nbsp;&nbsp;&nbsp;&nbsp;"Ali mi nismo bili civilizovani pre petnaest hiljada godina. Kako su mogli da nam šalju poruku?"
<BR>&nbsp;&nbsp;&nbsp;&nbsp;&nbsp;"Reč je o sfernom zračenju. To je još jedno iznenađenje. Pretpostavljali smo da će svaki dalekosežni veštački signal biti u žiži, zbog uštede u energiji. Ovo mora da je tehnologija drugog stupnja."
<BR>&nbsp;&nbsp;&nbsp;&nbsp;&nbsp;"Ja ne..."
<BR>&nbsp;&nbsp;&nbsp;&nbsp;&nbsp;"Prvi stupanj bio bi ekvivalentan našem, ili nivou kontrole nad energijom koju su imale surle. Drugi stupanj znači da mogu u potpunosti da ukrote zračenje svoje zvezde. Treći stupanj bi odgovarao svetlosnoj energiji čitave Galaksije. Odrednice su bile teorijske - sve donedavno. Pretpostavljamo da je ova poruka namenjena svim kulturama u njenom dometu, koje su razvile makroskop."
<BR>&nbsp;&nbsp;&nbsp;&nbsp;&nbsp;"Ali - to je namerni kontakt između inteligentnih vrsta! Veličanstveno dostignuće! Zar ne?"
<BR>&nbsp;&nbsp;&nbsp;&nbsp;&nbsp;"Jeste", saglasi se Bred mrzovoljno. Na ekranu, glomazna gomila indolentnih surli nastavljala je sa svojim beskorisnim aktivnostima. "Baš kada imamo najveću potrebu za savetom od više civilizacije. Jasno ti je sada zbog čega su sve ostale funkcije makroskopa postale sporedne. Zašto bismo vršili dosadnu pretragu svemira kada nam se predstavlja programirani tekst kulture koja je vekovima ispred nas?"
<BR>&nbsp;&nbsp;&nbsp;&nbsp;&nbsp;Ajvo nije skidao pogled s ekrana. "Surle su imale makroskop, a taj program je tada sigurno trebalo da bude u blizini već pet hiljada godina. Zbog čega ga nisu koristile? Ili su se nalazile na suprotnom pravcu, pa još nije stigao do njih?"
<BR>&nbsp;&nbsp;&nbsp;&nbsp;&nbsp;"Primile su one program. Verujemo da su ga primili i humanoidi. To je ujedno i bitni deo nevolje."
<BR>&nbsp;&nbsp;&nbsp;&nbsp;&nbsp;"Rekao si mi, međutim, da su prestali da koriste svoj makroskop. To mi izgleda kao da si naučio da čitaš a onda spalio sve svoje knjige. Trebalo je da iskoriste tuđinska uputstva i da od njih imaju koristi, kao što bi trebalo i mi da učinimo. Alternativa - ili možda hoćeš da kažeš da ćemo otupeti ako budemo prihvatali savete starije civilizacije?"
<BR>&nbsp;&nbsp;&nbsp;&nbsp;&nbsp;"Ne, mi smo se ovde, na stanici, saglasili da su koristi od besplatnog obrazovanja vredne rizika. Čovečanstvo teško da će na taj način da ispadne iz forme. Pod jedan, istovremeno bismo sami istraživali i druge puteve znanja."
<BR>&nbsp;&nbsp;&nbsp;&nbsp;&nbsp;"Šta vas onda sprečava?"
<BR>&nbsp;&nbsp;&nbsp;&nbsp;&nbsp;"Grčki element."
<BR>&nbsp;&nbsp;&nbsp;&nbsp;&nbsp;"Grč..."
<BR>&nbsp;&nbsp;&nbsp;&nbsp;&nbsp;"Donošenje darova: čuvaj se..."
<BR>&nbsp;&nbsp;&nbsp;&nbsp;&nbsp;"Rekao si da nam znanje ne bi naudilo samo po sebi - a kakvu bi to vrstu plaćanja mogli da zatraže, posle petnaest hiljada godina?"
<BR>&nbsp;&nbsp;&nbsp;&nbsp;&nbsp;"Krajnju. Mogu da nas unište."
<BR>&nbsp;&nbsp;&nbsp;&nbsp;&nbsp;"Bred, ja možda jesam tupadžija, ali..."
<BR>&nbsp;&nbsp;&nbsp;&nbsp;&nbsp;"Podrobnije, naše najbolje mozgove. Već smo pretrpeli gubitke. U tome je problem."
<BR>&nbsp;&nbsp;&nbsp;&nbsp;&nbsp;Ajvo se konačno okrenu od prizora surli. "Isto se desilo i njima?"
<BR>&nbsp;&nbsp;&nbsp;&nbsp;&nbsp;"Da. Nikada nisu rešile taj problem."
<BR>&nbsp;&nbsp;&nbsp;&nbsp;&nbsp;"Šta je to - zrak smrti koji deluje i posle deset ili petnaest hiljada godina? Kao u stripovima..."
<BR>&nbsp;&nbsp;&nbsp;&nbsp;&nbsp;"I da i ne. Naše obezbeđenje sprečava prenošenje bilo kakvih fizički opasnih transmisija - ubačen je kompjuter, seti se - ali ono ne može da nam zaštiti umove od opasnih informacija."
<BR>&nbsp;&nbsp;&nbsp;&nbsp;&nbsp;"I dobro je da ne može! Onog dana kad budemo imali kontrolu misli..."
<BR>&nbsp;&nbsp;&nbsp;&nbsp;&nbsp;"Zaboravi na ljude od slame, Ajvo. Mi imamo kontrolu misli koja se postiže drogama, imamo je već godinama. Ali ovo - petorica istinskih genija Zemlje sada su imbecili, zahvaljujući makroskopu. Nešto je prošlo - neki tip informacije - i uništilo im umove."
<BR>&nbsp;&nbsp;&nbsp;&nbsp;&nbsp;"Siguran si da nije nešto interno? Premor, nervni slom..."
<BR>&nbsp;&nbsp;&nbsp;&nbsp;&nbsp;"Sigurni smo. Njihov EEG - bolje da ti objasnim da..."
<BR>&nbsp;&nbsp;&nbsp;&nbsp;&nbsp;"Uprostio si mi stvari s onom osokoljenom raketom koju zoveš Džozef. Ponovo si ih uprostio dok si opisivao makroskop. To ti je kao s formularima za prijavljivanje poreza: mislim da ne bih mogao da podnesem još jedno objašnjenje."
<BR>&nbsp;&nbsp;&nbsp;&nbsp;&nbsp;"U redu, Ajvo. Izostaviću EEG. Veruj mi samo na reč da, iako nismo vršili nikakve hirurške operacije, znamo da je tuđinski signal izazvao mentalnu degeneraciju koja obuhvata i fizičko oštećenje mozga. I sve to samo kroz koncept. Saznali smo, na teži način, da postoje određene misli koje inteligentni um ne sme da ima."
<BR>&nbsp;&nbsp;&nbsp;&nbsp;&nbsp;"Ali ne znate kakav je zaista taj mehanizam? Samo da program koji ste primili putem zraka - hoću da kažem, putem zračenja - izaziva zapanjenost?"
<BR>&nbsp;&nbsp;&nbsp;&nbsp;&nbsp;"Grubo rečeno, da. To je progresivna stvar. Moraš da pratiš korak po korak, kao lekcije iz računa. Brojanje na prste, aritmetika, opšta matematika, algebra, viša matematika, simbolička logika i tako dalje, redom. Inače izgubiš nit. Moraš da asimiluješ prvi deo serije pre nego što možeš da pokušaš s ostatkom, zbog čega to podseća na test inteligencije. Ali tako je podešeno da ne možeš da preskočiš otvaranje: uvek te tresne u odgovarajućoj sekvenci, bez obzira na to kada pogledaš. To ti je kruto ispitivanje; čini se da je izvan dometa svakoga čiji IQ kategorišemo na ispod sto pedeset, mada još ne znamo koliko bi se moglo postići intenzivnim pregledom. Grupa radnika je to gledala i rekli su da se ne pale na te modernističke stvari. Naši vrhunski ljudi, s druge strane, bili su time opčinjeni i projezdili su kroz čitavu sekvencu odjednom. Sve do trenutka kada su se - otkačili."
<BR>&nbsp;&nbsp;&nbsp;&nbsp;&nbsp;"Ne mogu se izlečiti?"
<BR>&nbsp;&nbsp;&nbsp;&nbsp;&nbsp;"Naprosto ne znamo. Mozak inteligentnog čoveka nema nužno veći broj ćelija nego mozak morona, baš kao što ih ni mišić cirkuskog snagatora nema više od nekog žgoljavka. Sve zavisi od sposobnosti prisutnih ćelija. Ćelije genija imaju više sinapsi - više veza između ćelija. Ovaj koncept iz svemira izgleda da je uveo ometajući faktor koji deluje na te sinapse viška. Zbog toga stereotaksična hirurgija tu ne može ništa..." Očekujući ponovo Ajvov prigovor zbog tehničkog izražavanja, on prekinu na tren, pa ponovo nastavi. "U svakom slučaju, to je skup sat kome najviše naudiš kada ga ispustiš na beton."
<BR>&nbsp;&nbsp;&nbsp;&nbsp;&nbsp;"A ovaj jeftini sat tada počinje da kucka. Ja bih mogao da pogledam to i da zevam, dok ti..."
<BR>&nbsp;&nbsp;&nbsp;&nbsp;&nbsp;"Mislim da ne bi trebalo to da gledaš, Ajvo."
<BR>&nbsp;&nbsp;&nbsp;&nbsp;&nbsp;"U svakom slučaju, priznajem da je u pitanju prilično dobra začkoljica. Ako si glup, gubiš; ako si pametan, oglupaviš."
<BR>&nbsp;&nbsp;&nbsp;&nbsp;&nbsp;"Da. Pitanje je: Šta se tu krije? Moramo to da saznamo. Sad pošto smo videli kako deluje, ne možemo to prosto da ignorišemo. Ako vizuelno predstavljena elementarna progresija posle filtriranja kroz naš kompjuter može ovo da učini, kakvih još gadnih iznenađenja ima u paketu? Ne možemo biti sigurni da je opasnost ograničena na programirano odašiljanje. Možda negde drugde vrebaju još gore zamke. Možda su surle zbog toga izgubile živce."
<BR>&nbsp;&nbsp;&nbsp;&nbsp;&nbsp;"Gore od nametnutog idiotluka?"
<BR>&nbsp;&nbsp;&nbsp;&nbsp;&nbsp;"Pretpostavi da neko prođe kroz to, ali suptilno izvitoperen, tako da oseti potrebu da uništi svet. Na ovoj stanici postoje oni koji bi to lako mogli da učine, ako im se da pravi imperativ. Neki poput Kovonova - on je možda inteligentniji od mene i ima više iskustva. 'Skop bi mogao da mu pruži precizne informacije o vojnim tajnama, ključnom osoblju - ili bi sam možda mogao da proizvede neko neshvatljivo oružje..."
<BR>&nbsp;&nbsp;&nbsp;&nbsp;&nbsp;"Konačno počinjem da shvatam zbog čega ti je potreban Šen."
<BR>&nbsp;&nbsp;&nbsp;&nbsp;&nbsp;Bred skinu kacigu, žmirnu ka Ajvu i klimnu glavom. "Hoćeš li..."
<BR>&nbsp;&nbsp;&nbsp;&nbsp;&nbsp;"Žao mi je, ne."
<BR>&nbsp;&nbsp;&nbsp;&nbsp;&nbsp;"Nisi ubeđen? Mogu da dokumentujem sve što sam ti rekao. Imamo pristup informacijama koje se mogu dobiti iz svemira, od tog izvora drugog stupnja. Plašimo se da čovečanstvo neće smanjiti svoj prirodni priraštaj niti redukovati svoju populaciju na bilo koji drugi disciplinovani način, pa čak ni razumno koristiti svetske resurse koji nestaju. Problem je sociološki, ne fizički, i nikakvo nametnuto rešenje koje trenutno možemo da smislimo neće preći preko te barijere. Moramo se okrenuti materijalu i tehnologiji sa zvezda, pre nego što počnemo - bukvalno - da jedemo sami sebe. Zemlji nema spasa. Makroskopski dokazi - video si samo deo - neporecivi su."
<BR>&nbsp;&nbsp;&nbsp;&nbsp;&nbsp;Ajvo je ostao gluv za sve. "U redu - u redu! Prihvatam to, za trenutak. Samo još nisam siguran da situacija zahteva ovakvu meru."
<BR>&nbsp;&nbsp;&nbsp;&nbsp;&nbsp;"Ne vidim kako drugačije to da kažem, Ajvo. Mislim da je Šen jedini koji ima šanse da se s time ponese. Ne usuđujemo se da podesimo makroskop na tu frekvenciju sve dok ovo ne raščistimo, a ako se bilo šta od toga bude probilo u periferne..."
<BR>&nbsp;&nbsp;&nbsp;&nbsp;&nbsp;"Nisam rekao konačno ne. Rekao sam ne za sada. Još nemam dovoljno informacija. Voleo bih, pod jedan, da pogledam ljude koji su pretrpeli oštećenje. I seriju za rasturanje uma. Onda ću razmisliti o tome."
<BR>&nbsp;&nbsp;&nbsp;&nbsp;&nbsp;"Ljude, svakako. Sekvencu, ne."
<BR>&nbsp;&nbsp;&nbsp;&nbsp;&nbsp;"Imam jednu ideju, Bred. Kako bi bilo da me pustiš da radim na svoj način?"
<BR>&nbsp;&nbsp;&nbsp;&nbsp;&nbsp;Bred uzdahnu, prikrivajući svoju osujećenost šegačenjem. "Uvek si tako i radio, dečko. Najtvrdoglaviji smrtnik kog poznajem. Da mi nisi jedini ključ za Šena..."
<BR>&nbsp;&nbsp;&nbsp;&nbsp;&nbsp;Nije to bila uvreda. Obojica su znali za razlog te tvrdoglavosti.
</P></TD></TR></TABLE>
<P class="next">
<A HREF=p2.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
