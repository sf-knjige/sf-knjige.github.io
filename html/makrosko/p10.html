<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>10.
<P>&nbsp;&nbsp;&nbsp;&nbsp;&nbsp;Magle se povukoše; neosenčena tama se raziđe. Kroz raskoš zvuka dođe vizija, mehanizovana i nesaglediva: prizor Galaksije, kosmički disk svetlosti koji se obrtao oko svoje maglovite osovine, vukući spiralne krake, zračeći u svemir kružne akorde energije čiji je vidljivi spektar iznosio manje od jednog procenta.
<BR>&nbsp;&nbsp;&nbsp;&nbsp;&nbsp;Zatim se pojaviše planete, prepoznatljive kao Sunčeve pratilje, istaknute na nebularnoj pozadini: Pluton, Neptun, Uran, Saturn, Jupiter, Mars, Venera, Merkur, Mesec. Činilo se da se kotrljaju unutar te zdele, različitim brzinama, zajedno sa Suncem, sa Zemljom u središtu. Stopljena s ovom beše druga zdela, koja se pomerala uz prvu bez trenja: galaktički i planetni rulet. Kombinovana kretanja bila su raznolika i složena; činilo se da oko nije moglo da utvrdi gde se u toj gužvi nalaze planete u datom trenutku, ili koji je međusobni položaj zdela. Taj pregled se mogao izvršiti samo ako bi se kretanje zaustavilo... ali bi takav zastoj uništio sve zajedno.
<BR>&nbsp;&nbsp;&nbsp;&nbsp;&nbsp;Nije moglo ništa da bude zaustavljeno... ali je moglo biti fotografisano, na neki način, i takve slike otkrivale su jedinstvene poglede. Jer dva udubljenja bila su označena po četvrtinama, a svaka četvrtina podeljena na trećine: dvadeset četiri podeljka u obe, dvanaest i dvanaest. Svaki od njih bio je ležište u kome je planeta mogla zauvek da boravi, uhvaćena bleskom kamere. I bleskovi se dogodiše, ukupno četiri, čineći da se planeta zaledi a dve zdele postanu jedna mreža, vezujući se za trenutne konfiguracije; i u svakoj je bio poseban oblik postojanja.
<BR>&nbsp;&nbsp;&nbsp;&nbsp;&nbsp;Pokreti su bili takvi da je samo tren određivao odnose; da je kretanje bilo zaustavljeno samo malo ranije ili kasnije, nastala bi potpuno drugačija konfiguracija, i stvarnost bi u toj meri bila izmenjena.
<BR>&nbsp;&nbsp;&nbsp;&nbsp;&nbsp;Ova je, dakle, simfonija pokreta i značenja, obuhvatala celokupno iskustvo. Tren njenog teorijskog zastoja, taj raspored svih planeta, bio je horoskop.
<BR>
<BR>&nbsp;&nbsp;&nbsp;&nbsp;&nbsp;VATRA
<BR>
<BR>&nbsp;&nbsp;&nbsp;&nbsp;&nbsp;Mnogobrojne žice instrumenta narastoše kada se Ajvo spustio do kruga okruglih torova, tražeći vatrene znake. Pronašao je lava ognjene grive i prošao kraj njega; kentaura s napetim lukom, i strelom koja je bila baklja, i klimnuo glavom u pozdrav strelcu koji ne beše on sam; i na kraju, ovna. Ovde se zadržao, oprezno se približavajući životinji. Travke njenog pašnjaka behu crvena koplja požara a njeno runo kovitlaci dima, ali je najizrazitija bila glava. Na jednom moćnom rogu bilo je zapisana reč TEŽNJA a na drugom TRGOVINA.
<BR>&nbsp;&nbsp;&nbsp;&nbsp;&nbsp;"O Trgovino! Trgovino! Što nisi mrtva!" uzviknu Ajvo, citirajući reči pesnika jezikom muzike: tema za violinu.
<BR>&nbsp;&nbsp;&nbsp;&nbsp;&nbsp;Ali Arijes Ovan okrenu svoju rastopljenu glavu i frknu plamen. "Zveri su gladne, i jedu, i lipsavaju ko bravi; / A tako i mi, jer svet je svinjac pravi; / Ćut' prašče druže, čemu ritanje i dreka? / Svinja jeste svinja, i za to nema leka."
<BR>&nbsp;&nbsp;&nbsp;&nbsp;&nbsp;Ajvo se plašio ove džinovske zveri, koja je govorila o drugim zverima i bila mu tako blizu da se činilo da mu sam njen pogled sagoreva meso, i bio je svestan njene moći i odlučnosti. Ali je ipak pokušao: "Da li poso znači: Umri, da živim ja? / Onda 'Trgovina je trgovina' lažna je pesmica: / Samo je rat od jada sve jači."
<BR>&nbsp;&nbsp;&nbsp;&nbsp;&nbsp;Ovan pokaza rogom na oprljen svitak, osvetljen među narastajućim žicama, i Ajvo pročita:
<BR>
<BR>&nbsp;&nbsp;&nbsp;&nbsp;&nbsp;Galaktička istorija službeno počinje osnivanjem prve međuzvezdane komunikacijske mreže. Postoje samo retki verodostojni pređašnji dokazi o primeni veštačke makronike, i mogu se smatrati pojavama od zanemarljivog galaktičkog značaja.
<BR>&nbsp;&nbsp;&nbsp;&nbsp;&nbsp;Prve dve kulture koje su uspostavile dijalog bile su međusobno udaljene dve stotine hiljada svetlosnih godina; međutim, između početka odašiljanja i prijema prošlo je hiljadu godina. Druga kultura je primila signal prve i razumela ga, ali je neko vreme odlagala odgovor. Pretpostavlja se da su se konzervativni elementi unutar te kulture plašili dugoročnih posledica dijaloga s potpunim tuđincima: opreznost koja je bila zadovoljna ako vrednosti zadrže status quo.
<BR>&nbsp;&nbsp;&nbsp;&nbsp;&nbsp;Tokom drugog milenijuma, petnaest novih kultura pridružilo se mreži, uverivši se u uspešnu razmenu između dve prve. Ovo je bilo jezgro prvobitne galaktičke civilizacije.
<BR>&nbsp;&nbsp;&nbsp;&nbsp;&nbsp;U toku sto hiljada godina, početni signal je proputovao Galaksiju i otišao dalje, rasipajući se u entropiju makronske prašine, ali je njegov odašiljač prestao da emituje već posle deset hiljada, verovatno zbog propadanja vrste ili prirodne katastrofe. Gledano unazad, nije to bila posebno značajna kultura; svoje mesto u galaktičkoj istoriji duguje isključivo činjenici da je osnivač mreže. Druge, međutim, podstaknute ovim oglednim periodom, ostale su aktivne, i ukupan broj članica neprestano se povećavao tokom prvih nekoliko miliona godina. Broj se tada konačno ustalio i počela je takozvana glavna faza.
<BR>&nbsp;&nbsp;&nbsp;&nbsp;&nbsp;Razvile su se sfere uticaja, čiji je domet bio određen relativnim početkom emitovanja, dostignutim nivoom znanja, dugovečnošću prvobitne kulture i prilagodljivošću susednih kultura. Neke stanice, budući da nisu imale da prilože ništa originalno, ugasile su se i bile izgubljene za istoriju. Neke su se javljale samo s vremena na vreme, uglavnom potvrđujući da još postoje, jednom u milenijumu ili slično. Neke su, opet, postale "servisne stanice", i prenosile podatke dobijene od drugih, usklađene sa sopstvenim. A neke su jednostavno prihvatile preovlađujuće signale i poistovetile se s onima najuticajnijima. Nekoliko ih je odašiljalo nezavisno od pristiglih signala, izbegavajući na taj način neposrednu utakmicu za prestiž.
<BR>&nbsp;&nbsp;&nbsp;&nbsp;&nbsp;Tako su, u opštem haosu, nastale neke uglavnom pouzdane sfere uticaja, sa središtem u najtrajnijim i najpoznatijim stanicama. Ova stabilnost prevazišla je pojedinačno emitovanje, jer kada bi zamukla neka veća stanica, one manje bi popunile prazninu i nastavile da šire njene podatke. Priličan broj moćnih sfera zasnivao se na davno izumrlim civilizacijama, budući da je nivo osvojenog znanja prevazilazio osobenosti vrste ili kulture. Ukupna civilizacija se postepeno širila, jer su pojedine vrste prisvajale znanja svojih suseda. Povremeno bi se premoć unutar sfere selila, kada bi učenik postao napredniji od učitelja, ali su vodeće kulture uglavnom zadržale svoja mesta, verovatno zbog većih urođenih sposobnosti vrste. Ova glavna faza trajala je nekih sto miliona godina, i bezmalo sve rane kulture ustupile su mesto mlađim, koje su veoma malo doprinele napretku sopstvenim dostignućima. Po galaktičkim merilima, pionirsko razdoblje bilo je okončano, i činilo se da je civilizacija dostigla svoj zenit.
<BR>&nbsp;&nbsp;&nbsp;&nbsp;&nbsp;Početak Prve opsade dramatično je promenio situaciju. Sve je počelo pojavljivanjem vangalaktičkog signala koji je prodro u Galaksiju bočno, i tako je preplavio za samo nekoliko hiljada godina. Ovo je bio prvi međugalaktički komunikacijski dodir, ne računajući slabe, zamućene signale jedne relativno primitivne kulture. Ova je bila napredna: nadmoćnija u znanjima i njihovoj primeni od sviju poznatih. Ali, već samo njeno postojanje pokazalo je da je nivo razvoja galaktičke civilizacije više u detinjem dobu nego u zrelosti. Signal je nosio podatke o tehnici, do tog trenutka smatranoj neostvarljivom za živa bića: ključ za trenutno prevaljivanje daljina između zvezda u Galaksiji.
<BR>&nbsp;&nbsp;&nbsp;&nbsp;&nbsp;Ovo je bilo proslavljeno kao čudo. Razmena više nije bila ograničena na duhovnu. Po prvi put je različitim planetnim vrstama bilo omogućeno da ostvare fizički dodir.
<BR>&nbsp;&nbsp;&nbsp;&nbsp;&nbsp;Mudrije kulture su, međutim, prozrele o čemu je bila reč... ali nisu imale vremena da objave uzbunu: posledice su već stigle do njih.
<BR>
<BR>&nbsp;&nbsp;&nbsp;&nbsp;&nbsp;Sazvežđe, na Zemlji poznato pod imenom Ovan, zapravo nije bilo grupacija zvezda, jer su u tom prividnom delu svemira neke bile relativno blizu planetama a druge veoma udaljene. Ali, ono se ipak moglo smatrati sastavnim delom Galaksije, i u njemu su obitavale brojne kulture. U ovo vreme međuzvezdanih putovanja nastajala su carstva, i na jedno od njih je otputovao Šen.
<BR>&nbsp;&nbsp;&nbsp;&nbsp;&nbsp;Kada se Ajvo obreo u Hegemoniji Tira, Šen se istovremeno spustio na planetu zemaljskog tipa, ali tuđinsku, trpeći njenu silu teže i udišući atmosferu. Postojala je i vegetacija, slična po funkciji ako ne i u detaljima zemaljskoj, i postojalo je nešto što se moglo nazvati civilizacijom.
<BR>&nbsp;&nbsp;&nbsp;&nbsp;&nbsp;Činilo se da je planeta u ratu.
<BR>&nbsp;&nbsp;&nbsp;&nbsp;&nbsp;Šen je gotovo odmah procenio stanje stvari. Otišao je do najbližeg regrutnog centra. "Ja sam nadareni tuđinac kome je potrebno zasposlenje", rekao je službeniku za prijem.
<BR>&nbsp;&nbsp;&nbsp;&nbsp;&nbsp;Insektoliko biće fasetnih očiju ga je odmeravalo. "Priznajem ti da si tuđinac... i to odvratan", zatrubilo je. "Ako si nadaren za govor, predlažem da iskoristiš taj dar da mi objasniš zašto te ne bih pretvorio u paru tu gde stojiš na tim gnusnim mesnatim izraslinama, i to za tri minuta, ili kraće."
<BR>&nbsp;&nbsp;&nbsp;&nbsp;&nbsp;Šen je zaključio, po nijansi njegovog oklopa, da je biće podozrivo. "Očigledno je da misliš da sam pripadnik neprijateljske sile, budući da je poznato da ste ovde, ovaj, na ratnoj nozi." Oklevanje je bilo zbog toga što biće nije imalo noge. "Takođe je očigledno da je moguće da sam špijun ili saboter, pošto je umeće neprimetnog prodora kroz vašu liniju odbrane sposobnost koja se traži za to zanimanje. A moj neposredni pristup ne predstavlja garanciju da su moji motivi bezazleni: moguće je da posedujem radijacijsku bombu tempiranu da se aktivira onog trenutka kada me razneseš. Ovo bi bila predostrožnost mog poslodavca da neuspeo pokušaj da se uvučem u vaš vojni aparat neće dovesti do neugodnog razotkrivanja njegovih mučkih namera. Naravno, bilo bi mi draže da sačuvam život i istiha sakupim što više podataka, pri tom strogo pazeći na tajnost. Zbog svega ovoga bio bih vam savršen saradnik, jer bi se sumnja prirodno usmerila na moje aktivnosti i samo bi meseci ili godine besprekorne službe razvejali tu sumnju... a do tog vremena bi trenutna kriza postala davna prošlost a moj poslodavac mogao bi da bude saveznik tvome. Ali ako je ovo neostvarivo, moj poslodavac će bar imati zadovoljstvo saznanja da je kubna milja litosfere ove planete... možda ipak malo manje, ako se uzme u obzir nepouzdana izrada u prethodnim slučajevima... postala nemoguća za život, zbog moje radioaktivne pogibije. Prošla su dva od ukupno tri minuta koje imam; možeš da zadržiš treći."
<BR>&nbsp;&nbsp;&nbsp;&nbsp;&nbsp;Stvorenje poćuta, kao da je u nedoumici. "Da li bi pristao na fluoroskopski pregled?"
<BR>&nbsp;&nbsp;&nbsp;&nbsp;&nbsp;"Kako da ne. Ali to bi moglo da bude shvaćeno kao nesigurnost s tvoje strane, za šta bi tvoji pretpostavljeni sigurno tražili objašnjenje. Bilo bi pametnije da me razneseš na licu mesta, pre nego što dođe do mogućih komplikacija."
<BR>&nbsp;&nbsp;&nbsp;&nbsp;&nbsp;"Ako si naoružan kao što tvrdiš, to bi bila propast."
<BR>&nbsp;&nbsp;&nbsp;&nbsp;&nbsp;"Možda samo blefiram. Blef je svakako jeftiniji nego bomba, posebno u ovo vreme galopirajuće inflacije."
<BR>&nbsp;&nbsp;&nbsp;&nbsp;&nbsp;"Ako blefiraš, onda verovatno nisi špijun, i nema potrebe da te raznesem. To bi u mom službenom kartonu bilo zabeleženo kao nesposobnost, u stvari. A ako ne blefiraš..."
<BR>&nbsp;&nbsp;&nbsp;&nbsp;&nbsp;"Ima nečeg u tome što govoriš, i pohvaljujem tvoju visprenost. Ipak, moram da te upozorim da je takođe moguće da sam špijun koji blefira samo u pogledu bombe. To je verovatnije, složićeš se, nego da sam nedužna osoba sa bombom."
<BR>&nbsp;&nbsp;&nbsp;&nbsp;&nbsp;"Ako si nedužan, onda nemaš bombu."
<BR>&nbsp;&nbsp;&nbsp;&nbsp;&nbsp;Šen slegnu ramenima u verbalnom porazu, kome nije nedostajao nagoveštaj dobro prikrivene zlobe. "Neka bude po tvome."
<BR>&nbsp;&nbsp;&nbsp;&nbsp;&nbsp;"Pod pretpostavkom da jesi špijun, naoružan ili nenaoružan, kako da postupim s tobom, bez rizika po život ili službu?"
<BR>&nbsp;&nbsp;&nbsp;&nbsp;&nbsp;"Ovo je bilo izvanredno pitanje. Ti ćeš verovatno smisliti mnogo bolja rešenja, ali meni u ovom trenutku pada na pamet samo mogućnost da izvestiš neposrednog pretpostavljenog o ovome, napominjući da je u pitanju poverljiva stvar."
<BR>&nbsp;&nbsp;&nbsp;&nbsp;&nbsp;Savet je ubrzo bio sproveden u delo. Posle suštinski sličnog razgovora, Šen je bio prebačen za kariku više u komandnom lancu. Zatim još jednu. Na kraju se obratio zapovedniku Obaveštajne službe.
<BR>&nbsp;&nbsp;&nbsp;&nbsp;&nbsp;"Uverili smo se da si ono što tvrdiš da jesi", reče zapovednik. "To jest, nadareni tuđinac koji traži zaposlenje. Tvoja telesna građa nije poznata u galaktičkoj nauci o vrstama, ali si suviše mudar da bi bio obučavan na primitivnoj planeti. Postoji, dakle, mogućnost da jesi nečiji špijun, ali oklevamo da te detaljno ispitamo dok se ne uverimo da nisi posmatrač, citiram: prijateljske, kraj citata, ili bar neutralne sile. Kako u ovom trenutku imamo samo jednog izglednog neprijatelja i nekoliko hiljada izglednih saveznika, i kako smo voljni da prihvatimo pomoć, prinuđeni smo da s tobom postupamo oprezno. Verovatnoća ukazuje da si nam od koristi... Ali kako da otklonimo rizik?"
<BR>&nbsp;&nbsp;&nbsp;&nbsp;&nbsp;"Samo nemojte da me pošaljete u hram nekog vašeg Baala."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Bilo bi najcelishodnije da mi ponudite nagradu koja je nešto viša od one koju zaslužuju moje ponuđene usluge. Na taj način bih bio podstaknut da vam poklonim svoju odanost, ukoliko ona već ne pripada vašem svetu. Znate, špijuni su poslovično slabo plaćeni."
<BR>&nbsp;&nbsp;&nbsp;&nbsp;&nbsp;Zapovednik zatreperi kesicom pored kljuna. "Ti svakako uviđaš da je ovo smešan predlog?"
<BR>&nbsp;&nbsp;&nbsp;&nbsp;&nbsp;Šen uzdahnu. "Naravno, u pravu ste. Čin kapetana u vašoj mornarici bio bi nečuvena nagrada za mogućeg špijuna, ma kako vredne bile njegove zasluge."
<BR>&nbsp;&nbsp;&nbsp;&nbsp;&nbsp;"Ko je pominjao...!" poče zapovednik, dok mu je oklop pucketao od pravednog gneva. "Čin kapetana! Imao sam na umu čin trećeg mlađeg poručnika, kadeta, na probni period."
<BR>
<BR>&nbsp;&nbsp;&nbsp;&nbsp;&nbsp;Kapetan Šen spustio je svoj vitki razarač i dao posadi tridesetočasovno planetno odsustvo dok brod bude na uobičajenom remontu. Podesio je termostat u plamenom crvenom oficirskom ogrtaču na osvežavajućih 65 stepeni Farenhajta, bez teškoća prešavši na lokalne jedinice mere. Ono malo civila koji su ga sreli na ulici, revno su ga pozdravili; nije im uzvratio. Protokol nije zahtevao da oficir odgovara na pozdrav bilo kojoj osobi sa tri stepenice nižim činom, a civili su naravno bili ispod najnižeg čina.
<BR>&nbsp;&nbsp;&nbsp;&nbsp;&nbsp;Popeo se rampom u prestonu zgradu i progurao se između ukočenih stražara. Drugi službenici već su bili okupljeni u predsedničkim odajama: pet vodećih ljudi planete stajalo je oko ogromnog polukružnog stola. Monarh, predsednik vlade, admiral flote, zapovednik obaveštajne službe i kancelar Riznice - svečano su očekivali da počne sastanak.
<BR>&nbsp;&nbsp;&nbsp;&nbsp;&nbsp;Šen zauze svoje mesto. Niko od prisutnih nije bio naročito srećan zbog njegovog prisustva, ali se nisu usuđivali da donesu sudbinsku odluku bez njegovog pristanka.
<BR>&nbsp;&nbsp;&nbsp;&nbsp;&nbsp;Ustade predsednik vlade, nadnevši svoje dostojanstveno poprsje nad sto. "Gospodo... primili smo ultimatum iz Hegemonije Lava. Ovde smo da razmotrimo odgovor."
<BR>&nbsp;&nbsp;&nbsp;&nbsp;&nbsp;Monarh se okrenu prema njemu. "Precizirajte, molim vas."
<BR>&nbsp;&nbsp;&nbsp;&nbsp;&nbsp;"Predaja celokupne vojne tehnike zajedno sa tehničkim osobljem. Deportacija talaca na Lav, po priloženom spisku. Obeštećenje. Obnova."
<BR>&nbsp;&nbsp;&nbsp;&nbsp;&nbsp;"Standardni ugovor", primeti zapovednik Obaveštajne.
<BR>&nbsp;&nbsp;&nbsp;&nbsp;&nbsp;"Na spisku se nalaze svi prisutni na savetovanju?" upita monarh.
<BR>&nbsp;&nbsp;&nbsp;&nbsp;&nbsp;Predsednik vlade potvrdno zaštekta. "Svi osim kapetana. Zajedno s porodicama."
<BR>&nbsp;&nbsp;&nbsp;&nbsp;&nbsp;Kancelar se nakašlja. "S porodicama! To znači da nam otimaju kćeri."
<BR>&nbsp;&nbsp;&nbsp;&nbsp;&nbsp;"Bolje po njih, siguran sam", promrmlja zapovednik.
<BR>&nbsp;&nbsp;&nbsp;&nbsp;&nbsp;Kancelar se ljutito nadu, ali ga monarh preseče, progovorivši ponovo. "Koliko su visoka obeštećenja?"
<BR>&nbsp;&nbsp;&nbsp;&nbsp;&nbsp;"Uobičajeno. Deset odsto ukupnog proizvoda planete Ram i suseda, petnaest odsto za kolonijalne svetove. Korišćenje naknadno pronađenih spoljnih izvora, pedeset odsto."
<BR>&nbsp;&nbsp;&nbsp;&nbsp;&nbsp;"Previše", reče admiral. "Ne bi trebalo da dobiju više od dvadeset posto vanrednih prihoda."
<BR>&nbsp;&nbsp;&nbsp;&nbsp;&nbsp;"Akademsko pitanje, budući da nećemo imati mornaricu", primeti zapovednik. "Nema brodova, nema plena... ukoliko ne nameravate da prilagodite trgovačke brodove za sopstveno piratstvo."
<BR>&nbsp;&nbsp;&nbsp;&nbsp;&nbsp;"Piratstvo!"
<BR>&nbsp;&nbsp;&nbsp;&nbsp;&nbsp;"Gospodo, hajde da se ne svađamo oko izbora reči u ovom kriznom trenutku", reče monarh. "Pitanje je da li da pristanemo."
<BR>&nbsp;&nbsp;&nbsp;&nbsp;&nbsp;"Ne!" uzviknu admiral. "Imamo koordinate svemirskog zakrivljenja njihovog glavnog sistema, tačne u sekund. Imamo projektile za potopni udar. Dejstvujmo odmah, i ima da ih slistimo. Da rešimo taj problem jednom zasvagda."
<BR>&nbsp;&nbsp;&nbsp;&nbsp;&nbsp;"Veoma zgodno", procedi zapovednik. "Ako previdimo njihovu sposobnost za povratni udar. Kakva je korist od obostranog uništenja?"
<BR>&nbsp;&nbsp;&nbsp;&nbsp;&nbsp;"Bolje to nego ropstvo!"
<BR>&nbsp;&nbsp;&nbsp;&nbsp;&nbsp;"Standardni ugovor teško se može nazvati ropstvom, čak i sa pedeset odsto vanrednih prihoda. Već smo sklapali slične ugovore s nižim rasama u prošlosti."
<BR>&nbsp;&nbsp;&nbsp;&nbsp;&nbsp;"Kako znate da će oni poštovati ove uslove kada naša flota bude razoružana?"
<BR>&nbsp;&nbsp;&nbsp;&nbsp;&nbsp;"Jeste li čuli za Konvenciju Blizanaca?"
<BR>&nbsp;&nbsp;&nbsp;&nbsp;&nbsp;"A, to je prošlost. Nikada je nismo poštovali. Već pedeset hiljada godina..."
<BR>&nbsp;&nbsp;&nbsp;&nbsp;&nbsp;"Gospodo", ponovi monarh, i rasprava nevoljno zaminu.
<BR>&nbsp;&nbsp;&nbsp;&nbsp;&nbsp;"Izgleda da su naša sukobljena mišljenja na čvrstim pozicijama", primeti predsednik. "S jedne strane je volja za kompromis, s druge osećanje da bi bilo besmisleno dozvoliti da nas liše moći na takav način."
<BR>&nbsp;&nbsp;&nbsp;&nbsp;&nbsp;"Bolje lišen moći, nego života", promrmlja zapovednik.
<BR>&nbsp;&nbsp;&nbsp;&nbsp;&nbsp;"Izdaja!" uzviknu admiral.
<BR>&nbsp;&nbsp;&nbsp;&nbsp;&nbsp;"Bilo kako bilo", predsednik podiže glas, "moramo da se oko nečega saglasimo na ovoj sednici. Monarh će, naravno, doneti konačnu odluku."
<BR>&nbsp;&nbsp;&nbsp;&nbsp;&nbsp;Nastade tišina.
<BR>&nbsp;&nbsp;&nbsp;&nbsp;&nbsp;"Ja sam, kao što znate, iz udaljenog sistema", reče Šen, posle nekog vremena. "Možda se moje viđenje razlikuje od vašeg."
<BR>&nbsp;&nbsp;&nbsp;&nbsp;&nbsp;Čekali su u tišini, mrzovoljno mu dopuštajući da se izjasni.
<BR>&nbsp;&nbsp;&nbsp;&nbsp;&nbsp;"Koliko sam razumeo, Ovan ima istorijski dobre odnose sa Lavom. Obe hegemonije uzdigle su se do svesti oko milion godina pre nego što se pojavio Putnik, i zbog prostorne bliskosti - manje od sto svetlosnih godina jedna od druge - bio im je moguć intenzivan dijalog. Razvoj putovanja kroz prostorno zakrivljenje bio je pozdravljen kao početak razdoblja procvata, pošto su sada dva dugogodišnja i ravnopravna suseda mogla da se susretnu fizički, bez vekovnog vremenskog razmaka."
<BR>&nbsp;&nbsp;&nbsp;&nbsp;&nbsp;"Davna prošlost", frknu admiral.
<BR>&nbsp;&nbsp;&nbsp;&nbsp;&nbsp;"Ali umesto obostrano korisne razmene - trgovine - razvili ste odbojnost. Otpočeli ste rat pre hiljadu godina, i još ratujete, na mahove i bez pobednika, kao što je Tir ratovao sa Sidonom."
<BR>&nbsp;&nbsp;&nbsp;&nbsp;&nbsp;"Tir? Sidon?" upita admiral. "Gde se oni nalaze u Galaksiji? Kakve flote imaju?"
<BR>&nbsp;&nbsp;&nbsp;&nbsp;&nbsp;"Mešane: ratne galije i trgovačke brodove", odgovori Šen ne trepnuvši. "Hoću da kažem, iscrpli su svoja bogatstva i onesposobili svoje mornarice besmisleno se mrcvareći između sebe, umesto da se udruže protiv zajedničkih neprijatelja."
<BR>&nbsp;&nbsp;&nbsp;&nbsp;&nbsp;"To je uprošćavanje", reče predsednik. "Imali smo brojne okršaje s drugim sistemima..."
<BR>&nbsp;&nbsp;&nbsp;&nbsp;&nbsp;"Tri sa Kentaurom, dva sa Labudom, svađe s Orlom, Konjem, Psom, Zecom..." dodade Šen.
<BR>&nbsp;&nbsp;&nbsp;&nbsp;&nbsp;"Savezništvo s Medvedom, Dabrom, Zmajem..." odvrati predsednik, povrativši smirenost.
<BR>&nbsp;&nbsp;&nbsp;&nbsp;&nbsp;"Koja su redom bila nasilno raskinuta. Zašto? Šta se dogodilo s blagorodnim vremenom znanja i prosperiteta, koje je najavila mogućnost međuzvezdanog putovanja?"
<BR>&nbsp;&nbsp;&nbsp;&nbsp;&nbsp;"Naši susedi su nas razočarali."
<BR>&nbsp;&nbsp;&nbsp;&nbsp;&nbsp;"Svi su bili nedostojni. Kako da ne. A sada je Lav poslao ulitimatum tražeći vašu bezuslovnu predaju. Da nisu bili izazvani?"
<BR>&nbsp;&nbsp;&nbsp;&nbsp;&nbsp;Admiral i predsednik neskladno zašuštaše krljuštima.
<BR>&nbsp;&nbsp;&nbsp;&nbsp;&nbsp;"Dogodio se granični incident", priznade zapovednik posle kraće ćutnje.
<BR>&nbsp;&nbsp;&nbsp;&nbsp;&nbsp;"Kakve prirode? Praktično govoreći, vi nemate granica sa Lavom. Morate da upotrebite zakrivljenje... i nemoguće je da se slučajno očešete o suseda. Nemoguće je, jer prethodno morate da sabijete telo otprilike te planetne mase u njegov gravitacijski radijus, da biste se probili na drugu stranu. Posmatrano s te strane, putovanje prostornim zakrivljenjem i tačne koordinate čine celu Galaksiju vašim susedima. Ograničenje brzine svetlosti više ništa ne znači."
<BR>&nbsp;&nbsp;&nbsp;&nbsp;&nbsp;"Bila je to izviđačka misija", reče admiral.
<BR>&nbsp;&nbsp;&nbsp;&nbsp;&nbsp;"Mesec prečnika dve hiljade milja u izviđačkoj misiji? Opremljen da opsluži nekoliko hiljada ratnih brodova, svaki potencijalno naoružan planetolomima? Vaš eufemizam teško da odgovara situaciji. Kladim se da ste ga postavili unutar pet svetlosnih sekundi od njihovog matičnog sveta?"
<BR>&nbsp;&nbsp;&nbsp;&nbsp;&nbsp;"Tri svetlosne sekunde", jedva čujno priznade admiral.
<BR>&nbsp;&nbsp;&nbsp;&nbsp;&nbsp;"I niste hteli da ih gnjavite ultimatumom, zar ne? Samo fini zgodan svršeni čin, mislili ste. Da umuvate vaš borbeni mesec na domet njihove prestone planete, dok su njihovi brodovi negde drugde. I, šta se dogodilo?"
<BR>&nbsp;&nbsp;&nbsp;&nbsp;&nbsp;"Očekivali su nas", reče predsednik. "Imali su potpunu informaciju."
<BR>&nbsp;&nbsp;&nbsp;&nbsp;&nbsp;"Neverovatna brljivost", promrmlja kancelar. "Imate li vi pojma koliko košta borbeni mesec?"
<BR>&nbsp;&nbsp;&nbsp;&nbsp;&nbsp;"Očigledno je negde procurilo", reče Šen. Počinjao je da se dosađuje.
<BR>&nbsp;&nbsp;&nbsp;&nbsp;&nbsp;"Očigledno." Admiral besno pogleda zapovednika, koji izbegnu njegove fasete.
<BR>&nbsp;&nbsp;&nbsp;&nbsp;&nbsp;"I tako sada Lav ima vašu, ovaj, ekspediciju, i ravnoteža moći je prevagnula u njihovu korist. Otuda ultimatum."
<BR>&nbsp;&nbsp;&nbsp;&nbsp;&nbsp;Niko nije odgovorio.
<BR>&nbsp;&nbsp;&nbsp;&nbsp;&nbsp;"Preduzeo sam", nastavi Šen posle nekoliko trenutaka, "izvesno istraživanje. Zaključio sam da je problem u potpunosti nevažan."
<BR>&nbsp;&nbsp;&nbsp;&nbsp;&nbsp;Njihove oči su ga ukočeno odmeravale.
<BR>&nbsp;&nbsp;&nbsp;&nbsp;&nbsp;"Ovan i Lav su dve kneževine u Galaksiji kraljevina, federacija i carstava. Jedini razlog što do sada nisu bile progutane jeste što nijedna ne poseduje dovoljno bogatstvo da bi to bilo vredno truda. Ipak, stav velikih sila je takav da je postalo ekonomski jeftinije da vas pregaze obe, umesto da dalje tolerišu vaše sitne upade u civilizovane oblasti. Vi Feničani i Grci zreli ste za Egipat ili Siriju - ili čak za Aleksandra."
<BR>&nbsp;&nbsp;&nbsp;&nbsp;&nbsp;Monarh ga je tužno posmatrao kroz zlatne fasete. "Jeste li sada voljni da nas obavestite koga predstavljate? Tog Aleksandra možda?"
<BR>&nbsp;&nbsp;&nbsp;&nbsp;&nbsp;"Predstavljam samo sebe, i nikog više. Samo vam iznosim činjenice koje bi trebalo da budu očigledne objektivnom posmatraču. Vaša kratkovidost vas uništava. Međusobno se iscrpljujete dok vukovi posmatraju, i samo čekaju da potpuno oslabite, pa da vas onda slome. Bilo bi mnogo pametnije da sklopite pošten savez sa Lavom - čak i ako to podrazumeva prihvatanje onog takozvanog ugovora - i da tako odložite konačni gubitak identiteta."
<BR>&nbsp;&nbsp;&nbsp;&nbsp;&nbsp;Ni ovaj put niko nije progovorio.
<BR>&nbsp;&nbsp;&nbsp;&nbsp;&nbsp;Najzad monarh podiže glavu. "Ono što govorite čini nam se razumno, kapetane. Grešili smo, ali još nije prekasno. Prihvatićemo ugovor."
<BR>&nbsp;&nbsp;&nbsp;&nbsp;&nbsp;Naravno, nije bilo protivljenja. Monarh Ovna je rekao svoje.
<BR>
<BR>&nbsp;&nbsp;&nbsp;&nbsp;&nbsp;Dve nedelje kasnije, Šenov brod usidrio se u transportnom satelitu: bio je to još jedan mesec, minimalne upotrebljive mase. Bio je ogoljen, kako ga je zapovednik obavestio, i preostala je samo kamena lopta, izuzev cevi koja je vodila dole, u odaju sa mehanizmom za sabijanje. Uređaju su, Šen je to znao, bili mnogo složeniji nego oni koje je napravila ona grupa ljudi na Tritonu; ovi su mogli da upotrebe mnogo manju masu, a određivači mesta izlaska su bili precizni. Uz savremene mape zakrivljenja prostora u ovom delu Galaksije, ovo je činilo da kontrolisani skok bude obična stvar. On je i tu uradio svoj domaći zadatak, i bio je upoznat s opremom.
<BR>&nbsp;&nbsp;&nbsp;&nbsp;&nbsp;Bio je sam. Izabran da otputuje do Lava s porukom o predaji. "Oni tamo ne bi imali poverenja u veliku grupu", objasni zapovednik. "Ali ti, tuđinac, možeš da pregovaraš o detaljima, i da se vratiš s njihovim izaslanicima. Bićemo spremni, tada."
<BR>&nbsp;&nbsp;&nbsp;&nbsp;&nbsp;Ma, sigurno, bubooki.
<BR>&nbsp;&nbsp;&nbsp;&nbsp;&nbsp;Šen uđe u kontrolnu odaju i proveri merače. Mehanizam je bio podešen i uključen: prenos je trebalo da se dogodi za jedan sat, i to je bilo precizno određeno. Trenutni položaj objekta bio je važan, što je bilo poznato ljudskim istraživačima; ono što ti šupljoglavci nisu znali, bila je činjenica da je trenutak prelaska podjednako kritičan. Jer vaseljena nije bila stabilna; dugo se širila, i sada je bila u prelaznom stanju pred skupljanje, koje je uticalo na svaki njen deo. Neke oblasti su se još širile, dok su se druge već skupljale, i na unutrašnjosti Galaksija i zvezdanih sistema delovale su posebne sile, koje su sprečavale živog posmatrača da odredi njihove prave razmere i položaje. A ovo prelazno stanje je izazivalo pomak između susednih površina skok-svemira; zakrivljenja su bila dosta stabilna, ali je njihova potka nastavljala da se rasteže, oblikujući nove petlje slične veličine, ili ukidajući stare. Kao rezultat toga, razlika između dodirnih površina mogla je da bude brzo strujanje. U nekim slučajevima, kada se događao pomak za pomakom a skok-svemir se grčevito uvijao da bi se prilagodio, prolazak minuta značio je odstupanje od isto toliko svetlosnih minuta u odnosu na proračunato mesto izlaska.
<BR>&nbsp;&nbsp;&nbsp;&nbsp;&nbsp;Zato je njegovo putovanje bilo pažljivo i unapred izračunato, a uređaji tempirani da spreče moguće katastrofalno odstupanje. Izlazak na pogrešnom mestu u svemiru, čak i kada bi bio samo nekoliko miliona milja dalje, mogao bi da bude shvaćen kao čin izdaje, i ratni brodovi koji su čekali, otvorili bi vatru.
<BR>&nbsp;&nbsp;&nbsp;&nbsp;&nbsp;Šen izvuče poseban uređaj koji je doneo (prokrijumčario) sa sobom, i posu naprave za tempiranje jednim zrakom lasera ograničenog snopa. Ploča se otvori, otkrivši složena kola. On upotrebi svoj alat s urođenom umešnošću i pouzdanjem, i načini izvesne sitne prepravke.
<BR>&nbsp;&nbsp;&nbsp;&nbsp;&nbsp;Nije nameravao da putuje tamo gde ga je uputio dobri monarh Ovna.
<BR>&nbsp;&nbsp;&nbsp;&nbsp;&nbsp;Vratio se u brod, zatvorio se unutra, i ušao u komoru za topljenje. Oglasi se upozorenje od deset sekundi za uključenje zraka-topioca: a onda...
<BR>
<BR>&nbsp;&nbsp;&nbsp;&nbsp;&nbsp;Probudio se ponovo ceo, znajući da je prošlo mnogo sati dok se njegovo telo rastapalo, isparavalo i konačno se sabilo, zajedno sa brodom i mesecom, u relativnu česticu... a onda prošlo kroz suprotni proces na onoj strani skoka.
<BR>&nbsp;&nbsp;&nbsp;&nbsp;&nbsp;Seo je za brodski makroskop i pogledao vaseljenu.
<BR>&nbsp;&nbsp;&nbsp;&nbsp;&nbsp;Nije bilo signala razarača, kao što je i očekivao. Brodski računar prelistao je konfiguracije i odredio njegov sadašnji položaj: približno jedan svetlosni sat daleko od predviđenog mesta za sastanak u sistemu Lav.
<BR>&nbsp;&nbsp;&nbsp;&nbsp;&nbsp;Nasmešio se. Upalilo je.
<BR>&nbsp;&nbsp;&nbsp;&nbsp;&nbsp;Podesio je mehanizam za sabijanje na trostruki niz u razmaku od samo nekoliko minuta između svakog skoka. Tako je mesec načinio prvi skok do Lava, na trenutak zastao, i ušao u povratni proces pre nego što je obnavljanje protoplazme moglo da započne. Kratki zastoj i relativno kretanje dveju površi prostora poslali su ga nazad pod uglom, i pojavio se nekoliko svetlosnih minuta dalje od prvobitnog položaja. Pre nego što su kod kuće mogli da reaguju, pošto im je bilo potrebno nekoliko minuta samo da ga vide, ušao je u treće sabijanje, da bi se pojavio u sadašnjoj tački. Putanja mu je bila N figura, odstupanje povećano naprezanjem prostorne površi ponovljenim probojima. Opasno... ali za šta postoje heroji!nego da prkose opasnosti?
<BR>&nbsp;&nbsp;&nbsp;&nbsp;&nbsp;Tek tada je započeo proces obnavljanja. Za to su bili potrebni sati... ali je ovaj pomak u prostoru trebalo da bude dovoljno obezbeđenje. Za koji trenutak stvari će početi da se događaju.
<BR>&nbsp;&nbsp;&nbsp;&nbsp;&nbsp;I jesu. Pretraživanje je otkrilo tragove koji su govorili da armada upravo obilazi nenastanjeni svet ovog sistema: ratni brodovi u punoj brzini. Lav je predvideo izdaju.
<BR>&nbsp;&nbsp;&nbsp;&nbsp;&nbsp;Predviđanje se obistinilo. Dva meseca, kojih nije bilo u mapama, uplovila su u sistem, na nekoliko svetlosnih sati jedan od drugog; on je znao da je bar još jedan postojao na drugom kraju, još predaleko od njegovog mesta da bi mu registovao prisustvo. Posmatranje pomoću optike i makrona bilo je tako sporo! Bio je to sveopšti napad; potpuni udar za koji se zalagao admiral Ovna.
<BR>&nbsp;&nbsp;&nbsp;&nbsp;&nbsp;Šta je bilo s mogućnošću protivudara Lava, koju je zapovednik tako oprezno pomenuo? Šen se ponovo osmehnu. Objašnjenje za ovo protivljenje bilo je jednostavno. Ovnovi su potcenili strančevu pronicljivost, i naumili su da mu podmetnu ulogu emisara naivčine. Odigrali su ugovaranje sastanka i donošenje odluke, istovremeno vršeći pune ratne pripreme. Nikada nije došlo do predaje, a verovatno nije bilo ni ultimatuma. Ova zavera planirana je decenijama.
<BR>&nbsp;&nbsp;&nbsp;&nbsp;&nbsp;Brodovi Lava još su krstarili u blizini njegovog nesuđenog pojavljivanja, iako se najveći deo te flote već uputio prema njemu. Mislili su da je njegov mesec još jedan učesnik invazije... što je i bio. Ali nije ostao dovoljno dugo na mestu da bi njihovi planetolomci mogli da ga pogode, a sada se nalazio na nepredviđenom položaju. Dvostruko nepredviđenom: Ovnovi su podesili položaj koji se razlikovao od onog dogovorenog za mirovnu misiju, a njegov se razlikovao od onog koji su podesili Ovnovi.
<BR>&nbsp;&nbsp;&nbsp;&nbsp;&nbsp;Podesio je makroskop da izoštri njegov mesec i brzo ga pretražio. Naravno: ukopani ratni brodovi već su se budili, posade su se pojavljivale iz zajedničke gasifikacije. Bar im je učinio uslugu, spasavši ih od planetolomaca: obaveštajci Lava su bili sposobniji od Ovnovih. Mada su njemu svi bili jednaki.
<BR>&nbsp;&nbsp;&nbsp;&nbsp;&nbsp;Bilo je čudno što su mu poverili mehanizam za zakrivljenje prostora. Na sreću, vojnički um nikada se nije odlikovao prefinjenošću i efikasnošću. Na sreću? To i ne bi bio vojnički um, kada bi bio mudar. Stratezi Ovna su ga najverovatnije jednostavno potcenili za stepen ili dva, ili tri.
<BR>&nbsp;&nbsp;&nbsp;&nbsp;&nbsp;Njegova pratnja Ovnova uskoro će doći da ga ukloni kao suvišnog. Brod mu je bio nenaoružan - zvanično, u skladu s uslovima pregovora - i nedostajalo mu je gorivo za duže putovanje. Bili su uvereni da ga drže u šaci; trenutno im je zaokupljala pažnju flota Lava, koja se približavala.
<BR>&nbsp;&nbsp;&nbsp;&nbsp;&nbsp;Izoštrio je 'skop na udaljenija područja sistema. Naravno: pojavila se treća ekspedicija. Ovo nije bio neki manji mesec; Ovan je preneo svoj matični svet! Kao što je očekivao, bio je to odgovor na mogući protivudar Lava. Uklanjanje mete sa nišana.
<BR>&nbsp;&nbsp;&nbsp;&nbsp;&nbsp;Nasmešio se i treći put. Kakva naivnost!
<BR>&nbsp;&nbsp;&nbsp;&nbsp;&nbsp;Jer, sada je nestala matična planeta Lava, ostavivši samo brojne ofanzivne snage da napadnu planetu Ovna pre nego što njeni žitelji budu obnovljeni. Ova igra verolomstva i skakanja između sistema bila je za dva igrača!
<BR>&nbsp;&nbsp;&nbsp;&nbsp;&nbsp;O, ostaci će biti ništavni, sasvim ništavni, kada prvo opunomoćeno carstvo dođe po svoje!
<BR>&nbsp;&nbsp;&nbsp;&nbsp;&nbsp;Bilo je vreme da stupi u vezu s Lavom, na putu do većih ciljeva. Za tri sata će mehanizam skok-svemira započeti četvrti i poslednji ciklus, s pogubnim posledicama za nepripremljene trupe u blizini. Oni izvan polja sabijanja biće smrvljeni kolapsom i izmeštanjem meseca, dok će oni u njemu biti očuvani... ali ne u živom stanju. Samo je otporni gasoviti oblik mogao da izdrži strahovitu imploziju.
<BR>&nbsp;&nbsp;&nbsp;&nbsp;&nbsp;Šen zastade ispred vrata ulaza u komoru. Koliko će zahvalan, pitao se, biti monarh protivničke strane - ponos Lava - za ustupanje neoštećenog vojnog meseca, zajedno s izvesnim brojem upotrebljivih ratnih brodova?
<BR>&nbsp;&nbsp;&nbsp;&nbsp;&nbsp;Nedovoljno, zaključio je. Lav će pokušati da mu podvali kao prethodno Ovan, pokazujući večnu pokvarenost i nesposobnost vladalaca. Krvavi sukob će se u međuvremenu nastaviti; matični svetovi kružiće oko tuđinskih sunaca, i život će na njima trpeti zbog neprirodnih zračenja.
<BR>&nbsp;&nbsp;&nbsp;&nbsp;&nbsp;Ne, istinske zasluge preduzimljivih neće biti shvaćene sve dok carstvo ne preduzme prvi korak.
<BR>&nbsp;&nbsp;&nbsp;&nbsp;&nbsp;Možda bi to moglo da se ubrza, uz malo promišljene manipulacije...
<BR>&nbsp;&nbsp;&nbsp;&nbsp;&nbsp;Još se smešeći, Šen zakorači u komoru. "Aleksandre, gde si?" promrmlja, pre nego što se oglasio signal upozorenja.
<BR>
<BR>&nbsp;&nbsp;&nbsp;&nbsp;&nbsp;VODA
<BR>
<BR>&nbsp;&nbsp;&nbsp;&nbsp;&nbsp;"Umilna nota flaute leže kao somot na grudi te harmonije..." A Ajvo beše ta flauta, ili deo njen, i odaje u koje se spustio behu tečne. Prvo je naišao na škorpiju koja je počivala na obali, ne strašna, onako ogromna, već pre nalik na kreativnost i pravičnost. Potom prođe kraj raka, koji je strpljivo osmatrao ispod površine, iz svog oklopa. Najzad se zaustavio ispod tanka i kome su plivale ribe, kao živa stopala-blizanci, uronjena u talas. Na jednoj je pisalo SAOSEĆANJE, na drugoj SRCE.
<BR>&nbsp;&nbsp;&nbsp;&nbsp;&nbsp;"Iz tople školjke flautine note / Nešto se, ko pesma, ko miris, ote, / Kao da se ruži zapevati prohte..." reče Ajvo Ribama, kako je bilo propisano.
<BR>&nbsp;&nbsp;&nbsp;&nbsp;&nbsp;A prva riba odgovori: "Da, slatka i sama, Priroda to je / Bez daha, dok život pušta glase svoje..."
<BR>&nbsp;&nbsp;&nbsp;&nbsp;&nbsp;A druga riba nastavi: "Da, svi zvuci i svetla i lepe tvorevine, / I ognji i tajne i sve siline, / Sva Priroda sa visa i dubine..."
<BR>&nbsp;&nbsp;&nbsp;&nbsp;&nbsp;Te opet prva: "To Priroda zove kroz svoj sistem trajni, / O Čoveče, dugo nepriznati, svoju ljubav daj mi..."
<BR>&nbsp;&nbsp;&nbsp;&nbsp;&nbsp;I druga: "O Trgovino, je l' ti srce stalo, baš stalo? / Da l' ti je sem glave još nešto ostalo? / Jer, ja sam za srce", reče glas flaute.
<BR>&nbsp;&nbsp;&nbsp;&nbsp;&nbsp;A na dnu tanka bilo je zapisano, u pesku i školjkama:
<BR>
<BR>&nbsp;&nbsp;&nbsp;&nbsp;&nbsp;Fizički dodir između zvezdanih kultura Galaksije u suštini je značio haos. Svaka vrsta je imala svoje potrebe i ambicije, i tek ih je nekoliko bilo etičkih, u galaktičkom smislu, pred nemalim iskušenjima. Predrasude, uspavane tokom dugih intelektualnih veza, sada su izbile obnovljenom žestinom. Pokazalo se da neke vrste s toplom i tečnom krvlju poseduju urođenu netrpeljivost prema nekim hladnim vrstama sluzave spoljašnjosti, bez obzira na duhovnu ravnopravnost, a i mnoge druge kombinacije bile su na sličan način neuklopive. Neke vrste su postale pirati, okomivši se na slabije radi pljačke, roblja i hrane, bez pravične nadoknade; druge su razvile programe kolonizacije, što je ubrzo dovelo do trvenja. Nisu svi susreti bili nasilni; neki su bili i na obostranu dobrobit. Ali je nekadašnji ustaljeni red bio narušen, i moć je nedvosmisleno preneta sa duhovne na biološku i fizičku. Visoko razvijene kulture pregazili su i uništili varvari.
<BR>&nbsp;&nbsp;&nbsp;&nbsp;&nbsp;Nastupio je novi poredak, u kome su vladale najbezobzirnije i najpodmuklije vrste. Pohlepa i nepoverenje doprineli su da oslabe i rascepe se i imperije ovih novih gospodara, u još vrtoglavijoj spirali. Za pola miliona godina, galaktička civilizacija prestala je da postoji kao takva, potpuno, potopljena plimom nasilja; nije ostala nijedna makroskopska stanica, izuzev vangalaktičkog Putnika. Izolovane sopstvenim razularenim divljaštvom, sve vrste su nazadovale. Bila je to Opsada tmine.
<BR>&nbsp;&nbsp;&nbsp;&nbsp;&nbsp;Oko milion godina pošto se pojavio, putujući signal se ugasio. Opsada je bila okončana... ali je napredak galaktičke civilizacije bio nesamerljivo unazađen. S vremenom su makroskopske stanice počele ponovo da odašilju, i uspostavljena je nova mreža... ali su ožiljci Opsade dugo zarastali. Ljubav, jednom odbačena, lagano se oporavljala.
<BR>
<BR>&nbsp;&nbsp;&nbsp;&nbsp;&nbsp;"Bolje ti je", reče glas, s nadom.
<BR>&nbsp;&nbsp;&nbsp;&nbsp;&nbsp;Beatriks otvori oči, još ranjive od soli, i zažmiri u toploj svetlosti sunca. Na sebi je imala crni kupaći kostim, nešto oskudniji nego što joj se činilo da je pristojno. "O da," složila se, ošamućena od nedavnog pada u vodu. Činilo joj se da se davila...
<BR>&nbsp;&nbsp;&nbsp;&nbsp;&nbsp;Mladićevo lice kao da sinu. "Lida! Persis! Darvine! Pesmu, jer ona što je bila izgubljena sada je dobro!
<BR>&nbsp;&nbsp;&nbsp;&nbsp;&nbsp;Tri naočite mlade osobe dotrčaše po pesku. "Radosti!" uskliknu onaj na čelu, mišićavi div, svetlucav od vode koja mu je kapala s prsa.
<BR>&nbsp;&nbsp;&nbsp;&nbsp;&nbsp;Sledećeg trenutka su bili kraj nje: dva mladića bronzane puti, dve lepe devojke, iz svih je zračila mladost. Svi su imali bujnu crnu kosu i klasične, kao izvajane crte lica.
<BR>&nbsp;&nbsp;&nbsp;&nbsp;&nbsp;Prvi mladić ponovo progovori, ovaj put uzdržanije: "Ovo je Persis, devojka smirenosti." Devojka načini pokret sličan naklonu, smešeći se. Zubi su joj bili blistavi i pravilni.
<BR>&nbsp;&nbsp;&nbsp;&nbsp;&nbsp;"Ovo je Lida, voljena od svih." Druga devojka se nakloni, osmehnuvši se ljubazno kao i prva. "I moj dragi prijatelj Darvin." Drugi muškarac podiže ruku u pozdrav nalik salutiranju, veselo podigavši obrvu.
<BR>&nbsp;&nbsp;&nbsp;&nbsp;&nbsp;"A ja", reče govornik snebivljivo, "ja sam Hjum... ljubavnik svoje kuće." Njegov osmeh bio je najprivlačniji.
<BR>&nbsp;&nbsp;&nbsp;&nbsp;&nbsp;Beatriks pokuša da odgovori, ali Hjum kleknu i lako joj dodirnu usne vitkim prstom. "Ne govori nam svoje ime. Svakako te već znamo. Zar nam nisi donela radost?"
<BR>&nbsp;&nbsp;&nbsp;&nbsp;&nbsp;"Ona koja donosi radost!" uzviknu Darvin. "Onda je njeno ime..."
<BR>&nbsp;&nbsp;&nbsp;&nbsp;&nbsp;"Beatris!" javiše se devojke.
<BR>&nbsp;&nbsp;&nbsp;&nbsp;&nbsp;"Ne", reče Hjum svečano. "To bi bila obična radost, a njena je više od toga."
<BR>&nbsp;&nbsp;&nbsp;&nbsp;&nbsp;Darvin ju je proučavao. "U pravu si. Pogledaj joj kosu! Ona je dijamant u kvarcu. Ali, radost joj mora biti u imenu. Ne Beatris, ni Beatriz..."
<BR>&nbsp;&nbsp;&nbsp;&nbsp;&nbsp;"Već Beatriks!" dovrši Hjum.
<BR>&nbsp;&nbsp;&nbsp;&nbsp;&nbsp;"Zvaćemo je Triks", reče devojka po imenu Persis.
<BR>&nbsp;&nbsp;&nbsp;&nbsp;&nbsp;Beatriks je sve ovo strpljivo slušala. "Već ste mi znali ime", reče.
<BR>&nbsp;&nbsp;&nbsp;&nbsp;&nbsp;"Znali smo kakvo bi moralo da bude", reče Hjum, i ne dade pobliže objašnjenje.
<BR>&nbsp;&nbsp;&nbsp;&nbsp;&nbsp;"Gde sam ja?" Obuhvatila je pogledom beli pesak, i trake algi, i zeleno-bele talase.
<BR>&nbsp;&nbsp;&nbsp;&nbsp;&nbsp;"Gde bi", upita Hjum blago, "volela da budeš?"
<BR>&nbsp;&nbsp;&nbsp;&nbsp;&nbsp;"Što, pa ne znam, stvarno. Valjda nije ni važno. Ovo mora da je poput Ajvovog sna, kada se našao u Tiru... samo što izgleda tako stvarno."
<BR>&nbsp;&nbsp;&nbsp;&nbsp;&nbsp;"Dođi", reče Darvin. "Samo što se nije smrklo, a selo nije blizu."
<BR>&nbsp;&nbsp;&nbsp;&nbsp;&nbsp;"Da", složi se Lida. "Moramo da te pokažemo drugarima."
<BR>&nbsp;&nbsp;&nbsp;&nbsp;&nbsp;Beatriks tada pođe dugom obalom, posmatrajući odbleske zraka sunca na zalasku na ustalasanoj vodi, u mlazevima obojene svetlosti. Muškarci su je uzeli između sebe, devojke su išle spolja. Dublje u kopnu rastinje slično palmama postajalo je više, bacajući daleko duge i talasaste senke. Vazduh je bio vlažan i topao, bogat slanim mirisima mora. Pod nogama - svi su bili bosi, uključujući i nju, odjednom je primetila - pesak je bio vruć ali ne previše, pomešan s raznobojnim kamenčićima i ponekom školjkom. Dođe joj reč 'mureks', ali nije mogla da joj odredi poreklo niti značenje; svakako nikada nije videla ovakave školjke.
<BR>&nbsp;&nbsp;&nbsp;&nbsp;&nbsp;Pola milje dalje, niz luk obale, ležalo je seoce, grozd kupastih šatora na plaži. U sredini je ugledala logorsku vatru, iz koje su iskakale krupne varnice u sve tamnije nebo, i poneka laka pahulja pepela zaplovila bi na vazdušnoj struji s mora. Osećala je miris sagorevanja celuloze, zajedno sa vrelim kamenjem i ugljenisanim algama, kao i zamamnu aromu pečene ribe.
<BR>&nbsp;&nbsp;&nbsp;&nbsp;&nbsp;Hjum je uze za ruku i povede među ljude. "Ovo je Triks", objavi. "Došla je iz vode, i velika je naša radost što je živa i zdrava."
<BR>&nbsp;&nbsp;&nbsp;&nbsp;&nbsp;"Još jedan spasen!" povika neko.
<BR>&nbsp;&nbsp;&nbsp;&nbsp;&nbsp;Okupili su se oko nje, tamnokosi, blistajući od zdravlja i druželjubivosti. Bilo ih je ukupno tridesetak, najpristalija grupa koju je ikad videla. "Pogledajte kako je lepa!" uzviknu jedna devojka.
<BR>&nbsp;&nbsp;&nbsp;&nbsp;&nbsp;Beatriks se stidljivo nasmeja. "Nisam lepa! Imam skoro četrdeset godina!" Tu se zapita gde je Harold. Bilo joj je neobično što se našla bilo gde bez njega, i nije joj bilo sasvim prijatno, iako su ovo bili zaista dragi ljudi.
<BR>&nbsp;&nbsp;&nbsp;&nbsp;&nbsp;Harold i Ajvo i Afra... jesu li ostali u lebdećoj odaji, pazeći na nju kao što su njih troje pazili na Ajva? Ali ona nije imala nikakvu Šen-ličnost da upravlja ovim izletom... Sve je bilo tako zamršeno.
<BR>&nbsp;&nbsp;&nbsp;&nbsp;&nbsp;Ljudi oko nje su se smešili. "Moramo da ti sagradimo kuću", reče jedan i odmah nastade užurban rad. Jedan od šatora očigledno je bio spremište; radeći u veselom skladu, muškarci i žene donesoše motke i namotaje materijala nalik na platno, i kolutove užadi. Jedni pobodoše motke duboko u pesak i povezaše ih zajedno pri vrhu, drugi omotaše platno oko dobijenog okvira. Beatriks opazi da na ivicama postoje kopče, tako da je bilo lako spojiti i materijal i podupirače.
<BR>&nbsp;&nbsp;&nbsp;&nbsp;&nbsp;Šator je bio dovršen: šarena tipi <EM>Teepee - tipi, šator američkih Indijanaca. - (Prim. prev.)</EM> nastamba za nju, dok je tu. Ostali se odmakoše i zagledaše u nju s izrazom iščekivanja.
<BR>&nbsp;&nbsp;&nbsp;&nbsp;&nbsp;"Veoma je lepo", reče ona. "Ali..."
<BR>&nbsp;&nbsp;&nbsp;&nbsp;&nbsp;Čekali su, ali ona nije mogla da nastavi. Šator je bio lep, i njihova zajednica je bila veoma prijatna... ali kako da ih pita za svrhu svega toga. Upala je u neku vrstu... dijagrama?... nečega što je imalo kuglice koje su se kotrljale i zupčanike koji su se okretali, i videla je čudne životinje, kao da je oživela jedna od Haroldovih mapa, i na kraju je upala u ribnjak s ribama koje govore... ili je ona bila riba, nekako?... i s nekim zapisom na dnu. Naslućivala je da sve to ima neke veze s istorijom i razlogom zbog koga su ona i Harold i Ajvo i Afra došli na ovo mesto. Na ono mesto. Ali sada je bila sama, i nije bilo istorije niti ikakvog objašnjenja, i nije znala kako da postavi pitanje.
<BR>&nbsp;&nbsp;&nbsp;&nbsp;&nbsp;Kad bi samo Harold bio ovde, da uzme stvar u svoje ruke! On je tako praktičan u ovakvim situacijama.
<BR>&nbsp;&nbsp;&nbsp;&nbsp;&nbsp;"Mnogo vam hvala", reče konačno.
<BR>&nbsp;&nbsp;&nbsp;&nbsp;&nbsp;"Pesma!" povika Hjum, i grupa odjednom zapeva, melodiju čistog oduševljenja i mladalačke razdraganosti. Glasovi devojaka bili su poput flauta, čudesno zvonki i visoki.
<BR>&nbsp;&nbsp;&nbsp;&nbsp;&nbsp;Zatim su posedali oko vatre, koja je sada bila prsten tinjajućeg žara, i dodavali okolo ukusnu, sočnu ribu, umotanu u debelo zeleno lišće. Pili su nešto veoma nalik na kokosovo mleko, ali jače i bogatije. Zabrinula se da nije alkoholno, ali se uskoro s olakšanjem uverila da nije.
<BR>&nbsp;&nbsp;&nbsp;&nbsp;&nbsp;Izgleda da niko nije koristio svetiljke, i kada je vatra potpuno zgasla, sedeli su u mraku. Muškarci su razmenjivali priče o tome kakvu su ribu ulovili kopljem, ili samo što nisu ulovili tog dana, i o teritoriji koju su istražili: ribe su bile neverovatne, teritorija čudesna, ako im se moglo verovati. Devojke su pričale o divnom cveću koje su videle na kopnu, i šarenom kamenju koje su sakupile. Niko nije pitao Beatriks gde je bila, i njoj je bilo drago zbog toga, jer ne bi umela da objasni.
<BR>&nbsp;&nbsp;&nbsp;&nbsp;&nbsp;Sve je bilo veoma prijatno, povetarac s mora nije bio hladan, ali postojao je jedan problem. Dobro je večerala i popila, i imala je neke prirodne potrebe. Ali, koji šator...?
<BR>&nbsp;&nbsp;&nbsp;&nbsp;&nbsp;S leve strane joj je sedeo Hjum, s desne Darvin. Nije imala koga da pita.
<BR>&nbsp;&nbsp;&nbsp;&nbsp;&nbsp;Skup se konačno raziđe i veseli glasovi se izgubiše u noći. Bilo je vreme za počinak.
<BR>&nbsp;&nbsp;&nbsp;&nbsp;&nbsp;Nesigurno je ustala. Više nije znala gde je njen šator, niti šta da radi kada ga nađe. A u vezi s onim drugim...
<BR>&nbsp;&nbsp;&nbsp;&nbsp;&nbsp;Nežna ruka je uze za mišicu. "Hoćeš da pođeš sa mnom?" začu tihi glas koji je pripadao Persis.
<BR>&nbsp;&nbsp;&nbsp;&nbsp;&nbsp;Zahvalno joj je dozvolila da je povede. Izašle su iz naselja i zašle među rastinje; to je mogla da zaključi tek po sve udaljenijem šumu talasa i povremenom nestanku snopova zvezda kada bi ih zaklonile grane drveća. Tu i tamo bi nagazila na grančicu ili šljunak, ali ništa tako grubo da bi izazvalo bol.
<BR>&nbsp;&nbsp;&nbsp;&nbsp;&nbsp;"Ovde."
<BR>&nbsp;&nbsp;&nbsp;&nbsp;&nbsp;"Ovde?" Bile su u šumi; bar toliko je bila sigurna. Noćni insekti su se glasali i leteli oko njih. Gde je ta zgrada?
<BR>&nbsp;&nbsp;&nbsp;&nbsp;&nbsp;Persis čučnu.
<BR>&nbsp;&nbsp;&nbsp;&nbsp;&nbsp;Beatriks shvati, užasnuta i očajna, da je stigla. Nije bilo kupatila! Ničeg, osim žbunja. A ovi ljudi se uopšte nisu sekirali zbog toga!
<BR>&nbsp;&nbsp;&nbsp;&nbsp;&nbsp;Harold bi se bar setio da sagradi kabinu...
<BR>&nbsp;&nbsp;&nbsp;&nbsp;&nbsp;Na podu njenog skloništa ležala je rastresena prostirka, i nije bilo vetra da je raznese. Persis joj je pokazala gde da okači kupaći kostim, i otišla. Prednost oblika šatora bila je u tome što joj je sve bilo pri ruci. Bilo joj je dovoljno udobno.
<BR>&nbsp;&nbsp;&nbsp;&nbsp;&nbsp;Dovoljno udobno fizički, ali ne i estetski. Spavati bez odeće... i bez kupatila! Znala je da je to detinjasto od nje, ali su je ova svojstva primitivne idile duboko uznemiravala.
<BR>&nbsp;&nbsp;&nbsp;&nbsp;&nbsp;Sada se pitala kakav je bio raspored za spavanje njenih sadrugova. Činilo joj se da u selu nije bilo više od dvadeset skloništa. Nedovoljno da svako ima svoje. Jesu li neki od ovih mladića i devojaka bili u braku? Nije primetila ništa što bi je uverilo u to: nije bilo prstenja na rukama niti bilo kakvih drugih bračnih oznaka.
<BR>&nbsp;&nbsp;&nbsp;&nbsp;&nbsp;Možda su Hjum i Darvin delili šator, i Lida i Persis. Mladi ljudi često ne podnose da budu sami. Kad je to u pitanju, ni Beatriks. Ali...
<BR>&nbsp;&nbsp;&nbsp;&nbsp;&nbsp;Znala je šta bi rekao Harold: koliko ljudi, toliko ćudi. Neka ih.
<BR>&nbsp;&nbsp;&nbsp;&nbsp;&nbsp;Samo kad bi on bio ovde!
<BR>
<BR>&nbsp;&nbsp;&nbsp;&nbsp;&nbsp;Ujutru su mladići nakupili još suvih grana za vatru, ali je nisu potpalili. Devojke su donele voće iz šume, s nekog mesta gde su ga brale, i još kokosovih oraha. Sok je, ispostavilo se, poticao iz njih. Za to određene grupe ljudi bušile su rupe u debelim ljuskama i vešto sipale sok u tikve. Žene su dodavale začine od zgnječenog voća.
<BR>&nbsp;&nbsp;&nbsp;&nbsp;&nbsp;Doručak je bio kao i večera: svi su se okupili oko vatre - još nepotpaljene - i delili komade sočnog voća i posude sa sokom. Umesto priča o pustolovinama dana, vodio se razgovor o predstojećim poduhvatima: gde su bila najbolja mesta za ribolov, da li je vreme da se logor preseli na novo mesto, kakvi su uzgledi za kišu.
<BR>&nbsp;&nbsp;&nbsp;&nbsp;&nbsp;"Ja ću", reče Hjum, "da odem danas u izviđanje na jug. Možda ću naći odgovarajuće mesto za logor."
<BR>&nbsp;&nbsp;&nbsp;&nbsp;&nbsp;"A ko će da pođe s tobom?" upita Persis, namigujući. "Misliš da verujemo da muškarac može da obavi tako važno izviđanje?"
<BR>&nbsp;&nbsp;&nbsp;&nbsp;&nbsp;"Triks će da pođe sa mnom!" odgovori on veselo. "Zar je nisam prvi ugledao?"
<BR>&nbsp;&nbsp;&nbsp;&nbsp;&nbsp;"Siguran si da nisi prvo ugledao njenu zlatnu kosu?" Persis je posmatrala svoje crne uvojke, šaljivo namrgođena.
<BR>&nbsp;&nbsp;&nbsp;&nbsp;&nbsp;"Ja se zaista ne razumem u mesta za logorovanje", pobuni se Beatriks. Iako je to ponovo bilo detinjasto, osećala se nelagodno zbog čestog pominjanja njene kose. Nekada je, naravno, bila prilično svetla, i nešto od te boje se zadržalo. Bila je to, prirodno, zanimljiva tema za grupu tamnokosih ljudi kao što su bili oni, ali ni po čemu toliko izuzetna tema.
<BR>&nbsp;&nbsp;&nbsp;&nbsp;&nbsp;"Misliš da se on razume?" reče Persis. Beatriks je trebalo nekoliko trenutaka da shvati da se to odnosi na poznavanje mesta za logorovanje. Stvar je izgleda bila rešena.
<BR>&nbsp;&nbsp;&nbsp;&nbsp;&nbsp;Ona i Hjum pošli su niz obalu, ne žureći. Beatriks se plašila opekotina od sunca, ali su se na nebu skupljali oblaci i činilo se da je kiša preča briga.
<BR>&nbsp;&nbsp;&nbsp;&nbsp;&nbsp;"Da li je ovako... sve vreme?" upitala je, još nesigurna kako da uobliči pitanje. Onomad nije razumela zašto se Ajvo nije jednostavno probudio iz tog sna o Tiru. Sada joj je bilo jasno. Ovaj svet je uključivao spavanje! Buđenje je bilo samo buđenje, a ne povratak. Nije bilo ničega za šta je mogla da se uhvati, načina da... Još nije umela to da iskaže.
<BR>&nbsp;&nbsp;&nbsp;&nbsp;&nbsp;"Celo leto", reče on. Nosio je ribarsko koplje koje je koristio kao štap.
<BR>&nbsp;&nbsp;&nbsp;&nbsp;&nbsp;Znači tako! Letovanje. "Gde su vam porodice?"
<BR>&nbsp;&nbsp;&nbsp;&nbsp;&nbsp;"A, one su u kopnu. Suviše je opasno za njih, na obali."
<BR>&nbsp;&nbsp;&nbsp;&nbsp;&nbsp;"Opasno?" Ovo joj nije zvučalo kao letovanje!
<BR>&nbsp;&nbsp;&nbsp;&nbsp;&nbsp;"Crnci", reče on, kao da to sve objašnjava.
<BR>&nbsp;&nbsp;&nbsp;&nbsp;&nbsp;"Šta su to crnci?"
<BR>&nbsp;&nbsp;&nbsp;&nbsp;&nbsp;Činilo se da mu je neprijatno. "Dolaze iz mora. Mislio sam da znaš... o tome. Moramo da ih sprečimo da zagade kopno. Svake godine neki pokušavaju. Ako se ikad zadrže i počnu da se razmnožavaju..." Pogleda napred. "Eno ga! Hteo sam da ga vidiš."
<BR>&nbsp;&nbsp;&nbsp;&nbsp;&nbsp;Pratila je njegov pogled, i opazila kameni rt - strmu liticu koja se uzdizala iz mora, visoka dvadeset stopa. Bila je to neobična formacija, jer je okomita strana bila okrenuta od okeana i gledala prema plaži. Harold bi već primetio nešto o povratnom radu plime, ali ona nije baš razumela te stvari. Bilo je lepo.
<BR>&nbsp;&nbsp;&nbsp;&nbsp;&nbsp;Oblaci su zaklonili sunce, ali se kao po scenariju raziđoše da propuste zrak. Pao je na morsku stranu stene i s ivice sinu zaslepljujući blesak.
<BR>&nbsp;&nbsp;&nbsp;&nbsp;&nbsp;"Šta je to?" upita ona.
<BR>&nbsp;&nbsp;&nbsp;&nbsp;&nbsp;"Sunčani kamen", reče on, i potrča prema njemu. Ona pođe za njim, pometena.
<BR>&nbsp;&nbsp;&nbsp;&nbsp;&nbsp;Oblaci se ponovo sklopiše, ali ona vide, uspevši se na liticu, zašto je stena izgledala kao da se zapalila. Površina joj je bila poput ogledala! Litica prema obali bila je čist presek, koji je izglačala priroda ili čovek, dok nije zablistao. Obala se ogledala i njoj, i drveće u daljini, skoro kao prozor u drugi svet.
<BR>&nbsp;&nbsp;&nbsp;&nbsp;&nbsp;Da li bi mogla da prođe na drugu stranu? Da li bi je to odvelo nazad u...?
<BR>&nbsp;&nbsp;&nbsp;&nbsp;&nbsp;Onda ugleda sebe u njoj, i ostade bez daha.
<BR>&nbsp;&nbsp;&nbsp;&nbsp;&nbsp;Imala je dvadeset godina manje. Kosa joj je bila gusta i plava, kao u vreme pre nego što je počela da živi bračnim životom. Lice joj je bilo usko, zategnutih obraza, kao u ovdašnjih devojaka, a stas joj je postao zaprepašćujuće vitak.
<BR>&nbsp;&nbsp;&nbsp;&nbsp;&nbsp;"A ti reče da nisi lepa!" javi se Hjum, pogodivši joj misli. "Rekla si da imaš četrdeset."
<BR>&nbsp;&nbsp;&nbsp;&nbsp;&nbsp;"Ali, imala sam... imam", reče ona, zbunjena. "Ne razumem ovo."
<BR>&nbsp;&nbsp;&nbsp;&nbsp;&nbsp;"Što bi se trudila? Suviše razumevanja donosi nesreću, kao što znamo." I ponovo se uputio niz obalu, stena-ogledalo prestala je da ga zanima.
<BR>&nbsp;&nbsp;&nbsp;&nbsp;&nbsp;Ona je oklevala da pođe, zainteresovana za druge površine litice, podjednako glatke kao prva, ali mnogo manje, no svejedno s celom čudesnom slikom u sebi. Preoskudni kostim... sada je bio više nego dovoljan. Bila je ponovo mlada, i... lepa. Možda je to već shvatila, ali nije mogla da poveruje.
<BR>&nbsp;&nbsp;&nbsp;&nbsp;&nbsp;"Triks!"
<BR>&nbsp;&nbsp;&nbsp;&nbsp;&nbsp;Ona poskoči, iznenađena njegovom nestrpljivošću, stideći se što je uhvaćena u šiparičkoj taštini, i otrča do njega. Da, sada je to i osećala: imala je vitalnost sedamnaestogodišnjakinje.
<BR>&nbsp;&nbsp;&nbsp;&nbsp;&nbsp;Ali Hjumov uzvik nije bio nestrpljiv. Nešto je pronašao.
<BR>&nbsp;&nbsp;&nbsp;&nbsp;&nbsp;Obalu je presecala linija tragova stopa, od vode do drveća. Nisu bili ljudski: otisci su bili odveć krupni i široki, čak i tamo gde im je mokri pesak kraj vode potpuno očuvao oblik. Otisci plovnih kožica.
<BR>&nbsp;&nbsp;&nbsp;&nbsp;&nbsp;"Mora da prešao pre jedan sat", reče Hjum napeto.
<BR>&nbsp;&nbsp;&nbsp;&nbsp;&nbsp;Golim leđima joj prođe drhtaj, i stegnu je za potiljak. "...Crnac?"
<BR>&nbsp;&nbsp;&nbsp;&nbsp;&nbsp;On klimnu glavom. "Sad ne možemo da ga uhvatimo. Nemoguće je pronaći ga u šipražju, osim sa celom grupom."
<BR>&nbsp;&nbsp;&nbsp;&nbsp;&nbsp;"Šta da radimo?" Osećala je mučninu od napetosti, baš kao što je Ajvo opisao.
<BR>&nbsp;&nbsp;&nbsp;&nbsp;&nbsp;"Ja ću da ostanem ovde da pazim. Ti požuri u selo i upozori ostale. I budi oprezna... oni obično idu u parovima i prelaze na različitim mestima, za slučaj da uhvatimo jednog od njih... Požuri sad!"
<BR>&nbsp;&nbsp;&nbsp;&nbsp;&nbsp;Strah joj je dao krila. Skakala je preko peska, trčeći prugom gde je bio čvrst od vode, iako ju je okean sada užasavao. Stvorenja iz dubina!
<BR>&nbsp;&nbsp;&nbsp;&nbsp;&nbsp;Prošla je kraj stene-ogledala i nastavila dalje, već zadihana. Koliko su daleko bili odmakli niz obalu? Bar milju - velika, prevelika razdaljina, sada. Šta ako se crnac vrati pre nego što povede ostale? Hjum je imao samo koplje. A oni grozni tragovi...
<BR>&nbsp;&nbsp;&nbsp;&nbsp;&nbsp;Morala je da uspori. Bila je mlada, ali nije mogla da izdrži ovaj tempo. Žigalo ju je u boku.
<BR>&nbsp;&nbsp;&nbsp;&nbsp;&nbsp;Koračala je, oporavljajući se. Osećala je grižu savesti, kao da je namerno odugovlačila, ali nije mogla drugačije. Pogledala je preko ramena, pomalo uplašena da je nešto prati, i videla da je stena-ogledalo već izvan vidokruga. To ju je učinilo nervoznijom nego ikad.
<BR>&nbsp;&nbsp;&nbsp;&nbsp;&nbsp;Privuče joj pažnju nešto u vodi, te se okrenu. Trgnu se, iako je znala da je samo talas, ili naplavljen komad drveta. Ponovo je potrčala, ali se bol u boku obnovio, oduzimajući joj snagu.
<BR>&nbsp;&nbsp;&nbsp;&nbsp;&nbsp;Ponovo joj neki predmet u okeanu nevoljno odvuče pogled. Prisilila se da pažljivo osmotri, pokušavajući da se ubedi, duboko u sebi, da tamo nema ničega. Samo čudan oblik talasa izazvan sukobljenim strujama plime; tako bi joj rekao Harold, umirujući je.
<BR>&nbsp;&nbsp;&nbsp;&nbsp;&nbsp;Iz bele pene izroni crna glava čudovišnih očiju, sa dve drhtave svelucave antene.
<BR>&nbsp;&nbsp;&nbsp;&nbsp;&nbsp;Beatriks vrisnu.
<BR>&nbsp;&nbsp;&nbsp;&nbsp;&nbsp;Pogrešan potez. Glava se smesta okrenu prema njoj. Ugledala je izduženu njušku, i ukočenu okruglu jamu bezubih usta ispod. Stvorenje je bilo bez ušiju, ali ju je čulo... i sada je plivalo, ili klizilo, prema njoj, uznemirujućom brzinom.
<BR>&nbsp;&nbsp;&nbsp;&nbsp;&nbsp;Pojurila je prema šumi, ali joj noge upadoše u rastresit, mek pesak i kliznuše, i ona se saplete izbačena iz ravnoteže. Pade, pesak joj polete u lice. Zagrcnula se i pokušala da ga ukloni iz očiju, ali su joj i ruke bile prekrivene.
<BR>&nbsp;&nbsp;&nbsp;&nbsp;&nbsp;Zbog nečega nije mogla da vlada pokretima. Samo se pridigla na ruke i kolena, posmatrajući stvorenje kroz suzne oči.
<BR>&nbsp;&nbsp;&nbsp;&nbsp;&nbsp;Stvor izađe iz vode i pođe k njoj. Visoka abonosna figura. Krljušti njegovog debelog tela metalno su svetlucale. Videla je, kroz suze pomešane s peskom, da su joj udovi - sva četiri - opremljeni plovnim kožicama. Bio je to crnac!
<BR>&nbsp;&nbsp;&nbsp;&nbsp;&nbsp;Onda se nadneo nad nju, uspravljen na dve noge, a džinovska četvrtasta gromada njegovog prednjeg dela zaljulja se napred. Antene su vibrirale, odbacujući kapi vode.
<BR>&nbsp;&nbsp;&nbsp;&nbsp;&nbsp;Uzvik u daljini! Crnčeva glava se okrenu prema zvuku i podiže mlitave prednje noge-peraja. Ostali su čuli njeno zapomaganje! Pristizali su!
<BR>&nbsp;&nbsp;&nbsp;&nbsp;&nbsp;Zver se obrnu i pohita nazad, prema okeanu. Ali je grupa ljudi već trčala duž ivice vode da joj preseče odstupnicu. Crnac je bio nezgrapan, nije mogao dovoljno brzo da se kreće po suvom, i ona vide da mu fini pesak još više sputava ružna perajasta stopala nego njoj. Bio je u stupici.
<BR>&nbsp;&nbsp;&nbsp;&nbsp;&nbsp;"Radosti! Dobro si!" uzviknu Persis, dotrčavši do nje i bacivši se na kolena.
<BR>&nbsp;&nbsp;&nbsp;&nbsp;&nbsp;"Hjum!" prostenja Beatriks, setivši se. "On... on pazi na još jednog! Iza stene-ogledala!"
<BR>&nbsp;&nbsp;&nbsp;&nbsp;&nbsp;"Sunčani kamen!" Nekoliko ljudi se odvoji i otutnja niz obalu, sa spremnim kopljima. Razumeli su.
<BR>&nbsp;&nbsp;&nbsp;&nbsp;&nbsp;U međuvremenu je šest ljudi opkolilo stvorenje. Ono se nespretno okretalo, tražeći prolaz do vode, ali njega nije bilo. Konačno je nasrnulo kao pritešnjen bik, preteći podigavši debele prednje udove.
<BR>&nbsp;&nbsp;&nbsp;&nbsp;&nbsp;Darvinovo koplje zari mu se u telo. Crnac se zaljulja, stegnuvši dršku koplja, ali nije bio smrtno ranjen, i ljudi se baciše na njega.
<BR>&nbsp;&nbsp;&nbsp;&nbsp;&nbsp;"Ubijte ga! Ubijte ga!" vrisnu Persis iskolačenih očiju, prstiju zgrčenih u kandže.
<BR>&nbsp;&nbsp;&nbsp;&nbsp;&nbsp;"Ubijte ga!" ponovi Beatriks, užasnuta zbog opasnosti koju je izbegla za dlaku.
<BR>&nbsp;&nbsp;&nbsp;&nbsp;&nbsp;Koplja se podigoše i padoše u pomami napada. Ružno telo morskog bića zgrči se i posrnu, a krljuštima joj preli jarkocrvena krv. Začu se nešto kao stenjanje, a zatim ono pade licem na pesak, s vrhom jednog od prednjih udova u vodi.
<BR>&nbsp;&nbsp;&nbsp;&nbsp;&nbsp;"Mrtvo je", reče Darvin sa mračnim zadovoljstvom. "Hajdemo sad za onim drugim. Raširite se i pazite na svaki pokret na obali."
<BR>&nbsp;&nbsp;&nbsp;&nbsp;&nbsp;Ljudi pođoše dalje, ostavljajući beživotno truplo da iskrvari u vlažnom pesku. Žene se rasporediše prema okeanu, osmatrajući površinu vode. Njihova mrka lica oštro su odudarala od prostodušne druželjubivosti iz prethodne večeri.
<BR>&nbsp;&nbsp;&nbsp;&nbsp;&nbsp;"Kakva sreća da smo te čuli na vreme!" reče Persis, pomažući Beatriks da ustane. "Samo što te nije dodirnulo."
<BR>&nbsp;&nbsp;&nbsp;&nbsp;&nbsp;"Već sam mislila da sam mrtva, kada sam pala", reče Beatriks, još drhteći. "Nisam imala snage da se podignem, toliko sam bila prestrašena."
<BR>&nbsp;&nbsp;&nbsp;&nbsp;&nbsp;"Mrtva?" Jedna tanka crna obrva upitno se podiže.
<BR>&nbsp;&nbsp;&nbsp;&nbsp;&nbsp;"Mislim, nisam bila u stanju da bežim."
<BR>&nbsp;&nbsp;&nbsp;&nbsp;&nbsp;Persis klimnu glavom. "Znam, to je grozno. Jedno od njih me je dotaklo jednom po ruci, i nisam mogla da operem to mesto. Nedeljama sam bila kao kužna. Prljava stvar!"
<BR>&nbsp;&nbsp;&nbsp;&nbsp;&nbsp;Nešto je tu bilo neobično. "Nije te povredilo?"
<BR>&nbsp;&nbsp;&nbsp;&nbsp;&nbsp;"Naravno da nije. Ne usuđuju se da napadnu ljudsko biće."
<BR>&nbsp;&nbsp;&nbsp;&nbsp;&nbsp;Beatriks obuze mučnina. "Šta rade, onda? Mislim, da niste stigli na vreme..."
<BR>&nbsp;&nbsp;&nbsp;&nbsp;&nbsp;"Zar ne znaš? verovatno bi te dotaklo, pokušalo da ti se obrati. Odvratno."
<BR>&nbsp;&nbsp;&nbsp;&nbsp;&nbsp;"Oni govore?"
<BR>&nbsp;&nbsp;&nbsp;&nbsp;&nbsp;"Govore. Ali da ostavimo tu ružnu temu. Mora da si jako umorna posle svega što si doživela."
<BR>&nbsp;&nbsp;&nbsp;&nbsp;&nbsp;Beatriks pogleda prema lešu. "Šta s njim?"
<BR>&nbsp;&nbsp;&nbsp;&nbsp;&nbsp;"Muškarci će ga spaliti i zakopati odelo. Nema potrebe da gledamo. Navući će posebne rukavice, pa će i njih na kraju zakopati. To je najgore od svega - kad treba da ih se otarasiš."
<BR>&nbsp;&nbsp;&nbsp;&nbsp;&nbsp;Opet joj je nešto zasmetalo. "Odelo?"
<BR>&nbsp;&nbsp;&nbsp;&nbsp;&nbsp;"Ronilačko odelo. Upotrebljavaju ga da plivaju ispod vode. Zar nisi videla?"
<BR>&nbsp;&nbsp;&nbsp;&nbsp;&nbsp;Beatriks ode do tela, zgrožena zbog onog što je znala da će videti. "To je čovek!"
<BR>&nbsp;&nbsp;&nbsp;&nbsp;&nbsp;"To je crnac!" popravi je Persis. A onda, užasnuto: "Šta to radiš?"
<BR>&nbsp;&nbsp;&nbsp;&nbsp;&nbsp;Beatriks nije obraćala pažnju. Kleknula je pored tela videvši sad mehaničke delove za koje je bila pomislila da su krljušti. Zaštitna maska za lice imala je krupne naočari, skoro poput opreme makroskopa. Mehanizam za disanje - ono što je videla kao 'njušku' - bio je pričvršćen ispod kacige rebrastog ronilačkog kostima. Položila je ruke na kacigu i okrenula je; maska se odvoji. Ona je ukloni s lica.
<BR>&nbsp;&nbsp;&nbsp;&nbsp;&nbsp;Unutra se ukazala glava mladića, naočitog na svoj način kao što je Hjum bio na svoj. Ali, ovaj čovek je bio tamne kože: negroid.
<BR>&nbsp;&nbsp;&nbsp;&nbsp;&nbsp;Crnac.
<BR>
<BR>&nbsp;&nbsp;&nbsp;&nbsp;&nbsp;Beatriks se saplitala u mraku. Kamenje i grmlje i oštre grančice ozleđivali su joj stopala, ali je nisu usporili. Povici muškaraca i žena iz sela na obali izgubli su se u daljini; ove noći neće je naći, a za sutra nije važno.
<BR>&nbsp;&nbsp;&nbsp;&nbsp;&nbsp;Da u ovako prekrasnom svetu obitava takav užas! Bio je tako ugodan, u početku, s divnom klimom, očaravajućim morskim predelima, i prijateljskim žiteljima. Pa još telo koje joj je poklonjeno, mlado i puno života.
<BR>&nbsp;&nbsp;&nbsp;&nbsp;&nbsp;Ali onako svirepo ubijati bližnje samo zato to dolaze iz mora... nije mogla da razume niti da prihvati tako nešto. Harold to ne bi trpeo. Bio je miroljubiv čovek, ali nije uzmicao od drastičnih mera kada bi bilo u pitanju nešto presudno važno. "Horoskop ne pominje boju kože", rekao bi.
<BR>&nbsp;&nbsp;&nbsp;&nbsp;&nbsp;Zato je pobegla. Ne hrabro, ne otvoreno; nije bila odvažna žena, i nije znala koji bi postupak bio bolji. Prala je ruke nebrojeno puta, kako su zahtevali, iako se zapravo nije stidela dodira sa crncem, već je osećala bolno kajanje što ga nije dodirnula, u svom kobnom neznanju, kada je trebalo. Sačekala je noć, a onda je otišla u šumu kao da... kao da će da obavi potrebu. Zaputila se u tamu, uprkos tome što ju je granje šibalo po golom mesu a kamenje joj se prevrtalo pod izubijanim stopalima.
<BR>&nbsp;&nbsp;&nbsp;&nbsp;&nbsp;Ne, nije posedovala fizičku hrabrost, i tama ju je užasavala, s hiljadama pritajenih nagoveštaja paukova i zmija i stonoga. Ali, postojalo je nešto što je morala da učini. Nešto što bi i Harold učinio.
<BR>&nbsp;&nbsp;&nbsp;&nbsp;&nbsp;Stigla je do obale i potražila leš. Onda je otišla dalje, do stene-ogledala. Bila je sigurna, čak i u tmini, da će pronaći to mesto; uostalom, nije bilo potpuno mračno. Zvezde su blistale u nepoznatim sazvežđima, okean je blago svetlucao. Postalo je sveže, ali ju je grejalo kretanje.
<BR>&nbsp;&nbsp;&nbsp;&nbsp;&nbsp;Ugledala je tamnu grbinu stene, i znala je da je dobro odredila pravac. Još samo malo dalje...
<BR>&nbsp;&nbsp;&nbsp;&nbsp;&nbsp;Tada je, oprezno, počela da zove. "Crnče... crnče, nisam naoružana... crnče, ako si tu, hoću da razgovaram s tobom... crnče, gde si?"
<BR>&nbsp;&nbsp;&nbsp;&nbsp;&nbsp;Jer, negde u okolini trebalo je da se nalazi drugi crnac. Ljudi nisu uspeli da ga ulove... da ga pronađu. Pratili su tragove, ali im je čovek iz mora izmakao u čestaru. Sutra su nameravali da zapale šumu na ovom mestu, da ga tako isteraju.
<BR>&nbsp;&nbsp;&nbsp;&nbsp;&nbsp;Morao je da bude negde u blizini, objasnio je Hjum, jer mu je u begu spala maska. Ostala je na zemlji, i Hjum ju je uzeo. Bacio je u vatru, držeći je rukavicama, da više ne bude upotrebljena. Bez nje, crnac nije mogao nazad u more.
<BR>&nbsp;&nbsp;&nbsp;&nbsp;&nbsp;Nije mogao ni da ode predaleko u kopno, jer su drugu liniju odbrane držali psi. Krupni, opaki psi koji bi bili pušteni čim bi ga nanjušili, i crnac je to svakako znao. Izveštili su se u tome, objasnio je Hjum. Naučili su da izbegavaju pse. Stoga on neće otići dalje od priobalne šume.
<BR>&nbsp;&nbsp;&nbsp;&nbsp;&nbsp;A sutra, vatra...
<BR>&nbsp;&nbsp;&nbsp;&nbsp;&nbsp;"Crnče", ponovo je pozvala. "Imam ovde drugu masku..."
<BR>&nbsp;&nbsp;&nbsp;&nbsp;&nbsp;Bio je to jeziv posao, u tami, odvajanje maske sa kacige mrtvaca. Ali, šta je drugo mogla? Nije smela da dozvoli da ubiju još jednog čoveka.
<BR>&nbsp;&nbsp;&nbsp;&nbsp;&nbsp;Čitav sat je hodala gore-dole obalom, ne usuđujući se da zove glasnije, da je ne bi čuli drugi. Nije bilo odgovora. Onda je zašla u šumu, ponovo ozleđujući noge ali uporna, dozivajući. Nije umela da smisli ništa drugo.
<BR>&nbsp;&nbsp;&nbsp;&nbsp;&nbsp;I, na kraju, njena slepa rešenost pobedi. Odnekud iz noći stiže odgovor.
<BR>&nbsp;&nbsp;&nbsp;&nbsp;&nbsp;"Čujem te, belkinjo."
<BR>&nbsp;&nbsp;&nbsp;&nbsp;&nbsp;Bio je to ženski glas.
<BR>&nbsp;&nbsp;&nbsp;&nbsp;&nbsp;Beatriks je konačno nađe, kako leži u šupljini između dva oborena stabla. Žena je imala malu električnu svetiljku koju je dotle zaklanjala... sve dok se nije uverila da glas koji ju je dozivao nije bio zamka. U odjednom oslobođenoj svetlosti Beatriks vide da je žena skinula beskorisni šlem i najveći deo podvodne opreme. Ležala je na boku, oslonivši naočitu tamnu glavu na ruku savijenu u laktu.
<BR>&nbsp;&nbsp;&nbsp;&nbsp;&nbsp;"Moraš da se skloniš", reče Beatriks žurno. "Nameravaju da zapale šumu. Hoće da..."
<BR>&nbsp;&nbsp;&nbsp;&nbsp;&nbsp;"Svako je mesto podjednako dobro", odgovori žena filozofski.
<BR>&nbsp;&nbsp;&nbsp;&nbsp;&nbsp;"Nisi me razumela. Sutra ujutru..."
<BR>&nbsp;&nbsp;&nbsp;&nbsp;&nbsp;"Sutra ujutru ti nećeš biti ovde, belkinjo. I nemoj da im kažeš da si me videla, da ne ubiju i tebe. Ja ne mogu odavde."
<BR>&nbsp;&nbsp;&nbsp;&nbsp;&nbsp;"Ali, donela sam ti masku. Od onog što je poginuo. Sad možeš da se vratiš pod vodu. Zato sam..."
<BR>&nbsp;&nbsp;&nbsp;&nbsp;&nbsp;"Belkinjo."
<BR>&nbsp;&nbsp;&nbsp;&nbsp;&nbsp;Ton je ućutka. Žena okrenu svetlost lampe, osvetlivši prostor oko svojih nogu.
<BR>&nbsp;&nbsp;&nbsp;&nbsp;&nbsp;Beatriks tada shvati. Bila je skinula peraja, i jedan crni skočni zglob bio je ružno natekao. Žena nije mogla da hoda.
<BR>&nbsp;&nbsp;&nbsp;&nbsp;&nbsp;"Pomoći ću ti da odeš do vode", reče Beatriks brzo. "Mogla bi da plivaš polako? Koristeći ruke i jednu nogu?"
<BR>&nbsp;&nbsp;&nbsp;&nbsp;&nbsp;"Mogla bih." Ali joj je glas bio pun beznađa. Očigledno nije imala nameru da pokuša. "Kuda da pođem, pod more, i šta da radim, kada je moj muž poginuo na kopnu?"
<BR>&nbsp;&nbsp;&nbsp;&nbsp;&nbsp;Njen muž!
<BR>&nbsp;&nbsp;&nbsp;&nbsp;&nbsp;Šta bi Beatriks učinila kada bi Harold poginuo? Kada bi joj to olako pomenuo neki stranac, i ponudio joj nešto što je pripadalo njemu? Ne bi joj preostalo mnogo razloga da živi. Zašto bi se ova žena osećala drugačije?
<BR>&nbsp;&nbsp;&nbsp;&nbsp;&nbsp;"Zovem se Dolora", reče žena. "Žena svih jada."
<BR>&nbsp;&nbsp;&nbsp;&nbsp;&nbsp;"A ja sam Beatriks, ali ti ne nosim radost." Kako joj je glupo zvučalo sopstveno ime! I kako je žalosno bilo zakasnelo ovo upoznavanje, posle tragedije.
<BR>&nbsp;&nbsp;&nbsp;&nbsp;&nbsp;Dolora oprezno izvadi kapsulu iz nepromočivog džepa na odelu i proguta je.
<BR>&nbsp;&nbsp;&nbsp;&nbsp;&nbsp;"Za nogu?" upita Beatriks saosećajno. "Protiv bola?"
<BR>&nbsp;&nbsp;&nbsp;&nbsp;&nbsp;"Tako je, protiv bola."
<BR>&nbsp;&nbsp;&nbsp;&nbsp;&nbsp;"Kako se to dogodilo?" upita Beatriks, pošto su poćutale. "Zašto vas mrze? Zašto dolazite iz okeana?"
<BR>&nbsp;&nbsp;&nbsp;&nbsp;&nbsp;I Dolora joj objasni: u vreme Putnikove opsade, belci s ove planete okrenuli su se osvajanjima i pljački, priznajući samo silu kao zakon. Crnci sa susednog, netehnološkog sveta bili su poraženi i potčinjeni. Veliki broj njih bio je doveden na ovaj svet kao roblje.
<BR>&nbsp;&nbsp;&nbsp;&nbsp;&nbsp;"Ali, svi ste ljudi!" pobuni se Beatriks. "Kako je moguće..."
<BR>&nbsp;&nbsp;&nbsp;&nbsp;&nbsp;"Istog smo porekla, istina je", reče Dolora, pogrešno shvativši prirodu njene primedbe. "Mora da je postojala prethodna opsada, još pre osvita istorije, i jedan svet je naselio drugi. Nismo mogli da se razvijemo nezavisno. Ali, ovaj svet nije tako dobar za nas, kao što je bio naš; sunce je ovde suviše slabo."
<BR>&nbsp;&nbsp;&nbsp;&nbsp;&nbsp;Beatriks je htela da se pobuni zbog razdvajanja jedne ljudske rase od druge, a ne zbog genetskih mogućnosti, ali se setila da je slično bilo i na Zemlji, i nije to više pominjala.
<BR>&nbsp;&nbsp;&nbsp;&nbsp;&nbsp;Kada se Opsada okončala (nastavila je Dolora) i Putnikov signal nestao, robovi su se našli zatočeni na tuđinskom svetu. Ali su se belci, lišeni mogućnosti da osvajaju, ponovo okrenuli planetnim pitanjima, i postepeno je među njima naraslo raspoloženje da se sužnji oslobode. Vremenom su i službeno ukinuli robovlasništvo. Međutim, usledila je reakcija manjine protiv ovoga, pošto su bili ugroženi određeni ekonomski interesi; problem je postao trajan. Crnci su osvojili tehnologiju belaca, ali im nije bio dozvoljeno da se pridruže njihovoj zajednici.
<BR>&nbsp;&nbsp;&nbsp;&nbsp;&nbsp;Na kraju je pronađeno srednje rešenje. Crnci su dobili zemlju za sebe... ispod vode. Tamo si sagradili čudesne gradove-kupole, sa veštačkom sunčevom svetlošću, sličnom onoj na njihovom matičnom svetu, i uspešno su uzgajali floru i faunu morskog dna. Trgovali su sa suvozemnim belcima, isporučujući im proizvode okeana i metale iz podmorskih rudnika u zamenu za žitarice i drvo.
<BR>&nbsp;&nbsp;&nbsp;&nbsp;&nbsp;Razdvajanje, međutim, nije bilo potpuno. Izvestan broj crnaca izabrao je da ostane na kopnu bez obzira na tamošnju strogu podvojenost, a neki belci su se pridružili podvodnom kraljevstvu. Obe manjine su imale težak život, pod neprestanim podozrenjem, iako su im motivi bili plemeniti. Povremeno bi neki kopneni crnci odustali i otišli u more, a neki podmorski belci vratili bi se na kopno. Takvi bi bili toplo dočekani od obe grupe kao spaseni sunarodnici, i ohrabrivani da šire mrače priče o svojim mukama među divljacima.
<BR>&nbsp;&nbsp;&nbsp;&nbsp;&nbsp;Beatriks ovde shvati šta su belci pomislili za nju.
<BR>&nbsp;&nbsp;&nbsp;&nbsp;&nbsp;Međutim, ovaj naoko savršen sporazum postepeno je bio pokvaren. Previše ih je, s obe strane, verovalo da su slabije prošli prilikom pogodbe. Političali su gradili karijeru koristeći se onom drugom kulturom kao žrtvenim jarcem, i polemike su posle izvesnog vremena postale zvanična politika. Trgovina je bila prekinuta, i crnci su zaključili da im u ishrani nedostaju elementi koje su mogli da im pruže samo proizvodi uzgajeni na kopnu, dok je industrija belaca osetila nedostatak metala iz mora. Obe strane su uobrazile da ona druga namerno nastoji da ih uništi.
<BR>&nbsp;&nbsp;&nbsp;&nbsp;&nbsp;Beli militaristi pripremali su nešto za šta su tvrdili da će biti efikasno rešenje problema: nešto nimalo nežno. Ali su radili tiho, pošto je velika većina još verovala u sporazum dveju kultura, i pobunila bi se kada bi istina izašla na videlo. U međuvremenu su crni militaristi takođe vukli svoje poteze. Bili su skoro preuzeli kontrolu nad svojom vladom, i nameravali da preduzmu vojnu akciju protiv belaca čim zadobiju presudan uticaj. I oni su verovali u jednostavna rešenja.
<BR>&nbsp;&nbsp;&nbsp;&nbsp;&nbsp;U najboljem slučaju, neko je trebalo gadno da strada. U najgorem...
<BR>&nbsp;&nbsp;&nbsp;&nbsp;&nbsp;"Ni mi ne želimo taj sukob", reče Dolora. Glas joj se utišao i ispunio tugom, kao da se jako umorila, i Beatriks je morala da se napregne da je čuje. "To će biti kraj. Moramo da uspostavimo veze. Da povežemo razumne crnce sa razumnim belcima, upoznamo ih sa krizom vlasti, i da ponovo ujedinimo dve zajednice. Ovaj kompromis razdvojenih kultura uništiće planetu..."
<BR>&nbsp;&nbsp;&nbsp;&nbsp;&nbsp;"Ali zašto jednostavno ne pošaljete... poruku? S objašnjenjem! Ili da razgovarate sa...?"
<BR>&nbsp;&nbsp;&nbsp;&nbsp;&nbsp;"Režimi ne umeju da slušaju", reče Dolora, sada već šapatom. "Posebno 'konzervativni' režimi. A što se tiče razgovora... to je ono što smo nas dvoje nameravali. I nismo bili prvi. Već mnogo godina ljudi poput nas pokušavaju, ali se niko od njih nije vratio, i nije nam došao niko od belaca. Ali moj muž i ja... mi nismo verovali da će prosečni belac odbiti da nas sasluša, ako mu priđemo miroljubivo. Zato smo pošli bez oružja, i razdvojili se u nadi da ćemo pojedinačno brže stupiti u dodir, misleći da su dovoljne dobre namere..."
<BR>&nbsp;&nbsp;&nbsp;&nbsp;&nbsp;I dočekalo ih je divljaštvo. A i sama Beatriks, zahvaćena groznicom, vikala je "Ubijte ga!" s ostalima.
<BR>&nbsp;&nbsp;&nbsp;&nbsp;&nbsp;I tako je ženin bezazleni muž bio iskasapljen, a nju je progonila kroz šumu ubilačka rulja... samo zato što je čovek ugledao Beatriks i pokušao da joj se obrati.
<BR>&nbsp;&nbsp;&nbsp;&nbsp;&nbsp;"Ali sada vidim da smo se prevarili", prošapta Dolora. "Oni ne žele da slušaju. Više se ništa ne može učiniti."
<BR>&nbsp;&nbsp;&nbsp;&nbsp;&nbsp;Beatriks je i sama bila tako slepa. Vrištala je umesto da sluša. Šta joj je preostalo da kaže?
<BR>&nbsp;&nbsp;&nbsp;&nbsp;&nbsp;"Dolora, ja..."
<BR>&nbsp;&nbsp;&nbsp;&nbsp;&nbsp;Ali devojka je nije slušala. Ležala je bez pokreta, glava joj je počivala na suvom lišću. Zaspala?
<BR>&nbsp;&nbsp;&nbsp;&nbsp;&nbsp;Beatriks podiže lampu i osvetli Doloru. Onda joj dodirnu opuštenu ruku.
<BR>&nbsp;&nbsp;&nbsp;&nbsp;&nbsp;Devojka kao da je bila mrtva.
<BR>&nbsp;&nbsp;&nbsp;&nbsp;&nbsp;Tek sada, prekasno, Beatriks shvati kakva je ono bila kapsula. Dolora ju je uzela kada se uverila da joj je muž poginuo...
<BR>&nbsp;&nbsp;&nbsp;&nbsp;&nbsp;Beatriks potraži nešto čime će kopati. Činilo joj se važnim da devojka bude sahranjena pre nego što dođe vatra. Zatim shvati da ima i nešto važnije. Nijedan belac nije otišao u podmorski grad...
<BR>&nbsp;&nbsp;&nbsp;&nbsp;&nbsp;S mukom je svukla ostatak ronilačkog odela sa tela pokojne devojke. Isprobala je različite dodatke i komande, učeći kako da upotrebi dovod vazduha. Pričvrstila je drugu masku. Odelo je bilo dobro zamišljeno i uglavnom automatsko; inače, bila je svesna, nikada ne bi mogla da ga upotrebi. Da nije bilo predviđeno da maska iskoči bez oštećenja naočara, verovatno ne bi ni mogla da se odvoji.
<BR>&nbsp;&nbsp;&nbsp;&nbsp;&nbsp;"Niste se prevarili, Dolora", reče.
<BR>&nbsp;&nbsp;&nbsp;&nbsp;&nbsp;Navukla je odelo i svu opremu, zatvorila se unutra, i otišla do vode. Jutro je bilo blizu...
<BR>&nbsp;&nbsp;&nbsp;&nbsp;&nbsp;Beatriks nije bila naročit plivač, ali su joj novo telo i ronilačka oprema olakšali poduhvat. Bila je umorna, bila je nespretna, bila je prestrašena, ali je bila spremna da to učini, zato što je morala. Ušla je u vodu, i so poče da joj nagriza brojne posekotine na stopalima. Zaronila je, i odahnula kada je otkrila da može sasvim dobro da diše, a onda je pošla niz nagib priobalja. Odelo je bilo teško, i vuklo ju je naniže, tako da je više hodala nego plivala.
<BR>&nbsp;&nbsp;&nbsp;&nbsp;&nbsp;Išla je napred, činilo joj se satima. Ruke i noge su joj postale strahovito teške, čudno odelo je žuljalo, ali je jednako išla. Potiskivala je sve jači iako besmislen strah od ajkula, raža, oktopoda, ogromnih štipavih kraba, neznanih crnih ponora u okeanskom dnu...
<BR>&nbsp;&nbsp;&nbsp;&nbsp;&nbsp;Kada bi samo pronašla grad-kupolu, ma gde da je...
<BR>&nbsp;&nbsp;&nbsp;&nbsp;&nbsp;"Hej!" trgnu je glas. Dolazio joj je iz šlema!
<BR>&nbsp;&nbsp;&nbsp;&nbsp;&nbsp;Neko je zvao preko radija u odelu. Ostvarila je kontakt!
<BR>&nbsp;&nbsp;&nbsp;&nbsp;&nbsp;Iz pomrčine izroni par obličja, sa tragačkim lampama. "Kazuj ko si, stranče! Zar ne znaš da su ovo zabranjene vode?"
<BR>&nbsp;&nbsp;&nbsp;&nbsp;&nbsp;"J-ja sam Beatriks. Ja... pozajmila sam ovo odelo da bih mogla da dođem i da vam objasnim..."
<BR>&nbsp;&nbsp;&nbsp;&nbsp;&nbsp;"To je belac!" reče glas, užasnut.
<BR>&nbsp;&nbsp;&nbsp;&nbsp;&nbsp;"Ubij ga!" začu se drugi glas, pun mržnje. "Ne sme da nam zaprlja vode."
<BR>&nbsp;&nbsp;&nbsp;&nbsp;&nbsp;"Ali vi ne razumete!" zavapi Beatriks. "Morate da me saslušate..."
<BR>&nbsp;&nbsp;&nbsp;&nbsp;&nbsp;Onda je probode električno koplje, i ona izdahnu.
<BR>
<BR>&nbsp;&nbsp;&nbsp;&nbsp;&nbsp;VAZDUH
<BR>
<BR>&nbsp;&nbsp;&nbsp;&nbsp;&nbsp;Ovaj put to ne beše žega plamena niti svežina vode, već prozračnost vazduha. Prvo je sreo blizance, dva lepa mladića koji su udisali svež vazduh, izdišući život i radost. Onda naiđe odani vodolija, koračajući u magli, sa bremenom istine; iako je sporo hodeći čovek podsećao na portret Sidnija Lenira, nije bio iznenađen. Ajvo je ceo život pokušavao da preuzme teret ovog čoveka, da ponese možda jednu od njegovih teških kofa, ali nikada nije sasvim uspeo u tome. Konačno stiže do vage: velikih ukrašenih tasova Libre, gore u otvorenom nebu, koji su se lagano njihali na vetru. Na jednom je bilo zapisano RAVNOMERNOST, na protivtegu PRAVDA.
<BR>&nbsp;&nbsp;&nbsp;&nbsp;&nbsp;Ajvo je jednim delom uma bio svedok mahinacija ovna, a drugim tragedije riba. Bili su to samo snovi, s jedne strane... ali je preko njih ipak bila preneta istinska poruka, i znao je da su potrebne istinske odluke. On sam nije mogao ništa da preduzme, zato što bi sve nestalo onog trenutka kada bi prestao da svira simfoniju, u kakvom god obliku da je postojalo. Možda se ovde, kod vage, nalazila pomoć koja je bila tako neophodno potrebna flauti; ovde usred vazduha simfonije, koji kao da je poticao iz roga.
<BR>&nbsp;&nbsp;&nbsp;&nbsp;&nbsp;"Tad odjeknu smeli rog u boju", otpoče on. "Za gospu izgubljenu svoju..."
<BR>&nbsp;&nbsp;&nbsp;&nbsp;&nbsp;A vaga odgovori glasom tog roga: "Je li to Čast došla do svog groba? / A Samosvojnost postala podla rugoba, / Zar se Vera pretvorila u roba, / Da u špilji Mamonovoj kopa, Lepa Gospo?"
<BR>&nbsp;&nbsp;&nbsp;&nbsp;&nbsp;I Ajvo pročita zapis iza tasova, ispisan isparenjima u vazduhu, čvrsto verujući da će sve biti u redu.
<BR>&nbsp;&nbsp;&nbsp;&nbsp;&nbsp;Ali sto miliona godina je dugo vreme i civilizacija se ponovo razvila posle prolaska Putnikovog. Neke kulture su izgubile uticaj, nesposobne da se prilagode čistom intelektualnom opštenju; neke su prevazišle nazadovanje i ponovo uzletele. Čist dugoročni efekt opsade mogao se nazvati probirom: kulture koje su se pokazale nespremnim za galaktičko povezivanje, isključile su se sopstvenim nasiljem. Na žalost, povukle su za sobom podjednak broj onih koje nisu bile samoubilački nasilne. Civilizacija je ipak, jednom vaskrsnuta, dostigla nove visine, jer je postojao podstrek mogućnosti na koje je ukazao Putnik.
<BR>&nbsp;&nbsp;&nbsp;&nbsp;&nbsp;Međutim, šta ako se Putnik vrati, da još jednom poseje nesreću? Neki tragovi su govorili da je bilo pređašnjih opsada, možda mnogo njih; možda se civilizacija uzdigla, procvetala i minula mnogo puta, ne ostavivši ni sećanje. Je li bilo suđeno da kulture ovog vremena jednostavno iščeznu onog časa kada Putnik započne novu opsadu? Ili se moglo nešto učiniti da se to ne ponovi?
<BR>&nbsp;&nbsp;&nbsp;&nbsp;&nbsp;Otpočelo je planiranje. Usavršena je teorija, sagrađene su stanice posebne namene. Iz generacije u generaciju, iz milenijuma u milenijum uvežbavano je izabrano osoblje. Ako Putnik ponovo dođe, ova Galaksija će biti spremna.
<BR>&nbsp;&nbsp;&nbsp;&nbsp;&nbsp;I zaista je došao, kao što je predskazano... sto miliona godina posle prethodne opsade. Razaranje je nastavljeno gde je bilo prekinuto, jer su se vrste, premlade da zapamte ili da se plaše pustošenja poslednje opsade, otisnule u trgovinu a s njom i u ono što joj sledi - osvajanja. Međutim, neke od njih nisu znale za Plan... i latile su se, u svojoj naivnosti, da to spreče. Neke stanice bile su isključene...
<BR>
<BR>&nbsp;&nbsp;&nbsp;&nbsp;&nbsp;Harold Groton se probudio kao i ranije: ne s mučninom panike, već samo s osećajem napetosti, unutrašnjeg ubrzanja. Osećaj ga nije brinuo; bio je tako reći izlečen i uzgajan više puta tokom minuta i sati, dok je, s druge strane, za isto vreme proživeo celokupno evolutivno iskustvo košnice. Bilo je to svojstvo obnavljanja.
<BR>&nbsp;&nbsp;&nbsp;&nbsp;&nbsp;Iskakutao je iz komore i pogledao oko sebe. Prostorija mu je bila nepoznata, ali otmena. Mutnožuta tavanica koja je propuštala svetlost dana, zidovi bogato oslikani prizorima iz života košnice, elastična podna obloga, nameštaj neobičnog stila... veoma luksuzan smeštaj.
<BR>&nbsp;&nbsp;&nbsp;&nbsp;&nbsp;Postojalo je trodelno ogledalo - jedno od mnogih, primetio je - u blizini, te je stao pred njega da osmotri u kakvom je stanju, pre nego što se obuče. Nije se sećao da se podvrgao procesu topljenja, ovaj put; u stvari, bio je...
<BR>&nbsp;&nbsp;&nbsp;&nbsp;&nbsp;Dokone misli naprečac iščeznuše.
<BR>&nbsp;&nbsp;&nbsp;&nbsp;&nbsp;Odraz u ogledalu bio je visine čoveka, bar je u to bio siguran. Biće je u osnovi bilo tripod, dve manje noge podupirale su veoma krupnu srednju nogu. Kretanje je skokovito: srednja noga je davala najveći deo potiska, a bočne noge dodatni oslonac, nešto kao kod čoveka sa štakama. Mogao je da stoji oslonjen samo o srednju nogu i da se obrće u uskom krugu, dok su bočne noge bile manje stabilne. Bilo je nemoguće da hoda na ljudski način: bočne noge pokretale su su istovremeno, noseći težinu, ukoliko se ne bi svesno usredsredio na njih, veoma nalik na prste njegovog negdašnjeg ljudskog stopala. Prednja protivteža srednjoj nozi bila je grbina koja je urastala u trup.
<BR>&nbsp;&nbsp;&nbsp;&nbsp;&nbsp;Imao je i tri gornja uda, s trećom rukom koja je rasla iz onoga što mu se činilo da treba da budu grudi. Za razliku od treće noge, ovaj ud je bio vitak i nežan. Ova vrsta se očigledno razvila iz šestonogih predaka, i prilagodila se uspravnom držanju. Glavu se krasila tri oka, i svako je videlo u različitim bojama i na drugačiji način, tako da se dobijala upečatljiva celovita slika. Sklopio je jedno oko i otkrio da se slika znatno izmenila; moglo se saznati mnogo toga upotrebom samo jednog, ili para očiju, i analizom rezultata i pročišćene slike. Na potiljku su se nalazila tri uva, koja su takođe bila vrlo uspešna zajedno, jer je svako reagovalo na drugu frekvenciju. Bio je siguran da može da uhvati mnogo tananije zvuke nego što je mogao kao Zemljanin.
<BR>&nbsp;&nbsp;&nbsp;&nbsp;&nbsp;Bilo je to dobro telo, u dobrom stanju; osećao je njegovo opšte zdravlje. Bio je svestan da će mu ovo neko vreme biti dom: ovo tuđinsko telo. Iskustvo je bilo novo, ali ne uznemirujuće.
<BR>&nbsp;&nbsp;&nbsp;&nbsp;&nbsp;"Trute!" zapovednički neljudski glas pozva iz susedne odaje, zvučnim udarom na sva tri uva.
<BR>&nbsp;&nbsp;&nbsp;&nbsp;&nbsp;"Odmah, gospodarice", odgovori on u srednjoj frekvenciji, i žurno se pokrenu u tom pravcu. Očekivao je da će hod biti nezgrapan, ali za ovo stvorenje očigledno nije bio. Posmatrajući ga na delu, zaključio je da bi, u poštenoj trci s njegovim ljudskim obličjem, ovo telo pobedilo.
<BR>&nbsp;&nbsp;&nbsp;&nbsp;&nbsp;Jezik koji je upotrebljen bio je, kao i telo, nešto nepoznato njegovom pređašnjem iskustvo, a ipak je i jednim i drugim vično upravljao. Nije nameravao da odgovori: učinilo je to njegovo telo, mehanički. Da li je tako bilo i s Ajvovim znanjem jezika, u Tiru?
<BR>&nbsp;&nbsp;&nbsp;&nbsp;&nbsp;Ženka kojoj je prišao bila mu je slična po građi, ali krupnija i sposobna za reprodukciju. Pretpostavio je da leže jaja, možda na hiljade. Njen naduti stomak svakako je bio sposoban za to. No, njene obline su ipak bile oličenje privlačnosti po merilima ove vrste. A on je sad pripadao vrsti, i osetio je kako postaje zainteresovan, uprkos svojoj ljudskoj prošlosti. Šta ćeš - druge kulture, drugi običaji.
<BR>&nbsp;&nbsp;&nbsp;&nbsp;&nbsp;"Otimari me za prijem", odsekla je (njene čeljusti su to doslovno učinile), ne udostojivši se da otkrije zašto.
<BR>&nbsp;&nbsp;&nbsp;&nbsp;&nbsp;Groton uskipe na njen ton... ali je njegovo telo bilo već u pokretu, žureći ka ormariću, lako otvarajući voštani pečat, vadeći četkastu napravu, i prilazeći ženki s dužnim poštovanjem.
<BR>&nbsp;&nbsp;&nbsp;&nbsp;&nbsp;Ovaj put je bio siguran da je postupak nevoljan. Telo u kojem se nalazio bilo je snažno uslovljeno. Ako ne bi sve vreme održavao svesnu kontrolu, išlo bi samo za svojim poslom.
<BR>&nbsp;&nbsp;&nbsp;&nbsp;&nbsp;On/ono prolazilo je četkom kroz krzno njenog trupa, a neko električno međudejstvo činilo je da vlasi posvetle i uzdignu se pri svakom pokretu. Groton je pustio da se radnja odvija dok je u sebi proučavao situaciju. Negde je moralo da postoji objašnjenje, um koji je pripadao ovom telu...
<BR>&nbsp;&nbsp;&nbsp;&nbsp;&nbsp;Postojalo je. Onako lako kako mu je došla želja da ispita problem, ukazao se i odgovor.
<BR>&nbsp;&nbsp;&nbsp;&nbsp;&nbsp;On je bio trut: družbenik matice. Od njega se nije očekivalo drugo do da udovoljava svim željama svoje gospodarice. Zauzvrat je uživao poštovanje i sve najbolje u materijalnom pogledu... onoliko dugo koliko bude u njenoj milosti.
<BR>&nbsp;&nbsp;&nbsp;&nbsp;&nbsp;"Donesi novu četku", reče ona. Nije objasnila šta je falilo ovoj. A i što bi? Trut nije trebalo da zna. Trebalo je samo da sluša.
<BR>&nbsp;&nbsp;&nbsp;&nbsp;&nbsp;Našao se u hodniku i već je zamicao prema skladištu pre nego što je shvatio šta radi. Možda je tako bilo bolje: šta bi tu mogao njegov ljudski um, sem da oteža već nepodnošljivu situaciju?
<BR>&nbsp;&nbsp;&nbsp;&nbsp;&nbsp;"Statičku četku za maticu", obrecnuo se na službenika, i sam škljocnuvši čeljustima obraćajući se nižem od sebe. Ovo je bila prva radilica koju je video: naoko bespolno biće, po građi slično njemu ali samo sa dve trećine njegovog stasa.
<BR>&nbsp;&nbsp;&nbsp;&nbsp;&nbsp;Radilica je glumila da ga ne čuje, idući za svojim poslom bez zastanka. Ovo je bilo nečuveno nepoštovanje... ali on tu nije mogao ništa. Bio je trut koga su se zasitili, i radilice su to znale. Uskoro će biti sasvim odbačen i bespolci će imati sadističko zadovoljstvo da ga puste da umre od gladi. Bio je nesposoban da se snađe ako mu radilice ne daju hranu; on i matica bili su kraljevskog roda, i bila im je potrebna posluga da prežive. Telo mu se napelo u nemoćnom besu.
<BR>&nbsp;&nbsp;&nbsp;&nbsp;&nbsp;Groton-čovek posmatrao je situaciju s manje pristrasnosti. Shvatio je da je uslovljenost, a ne fizička nesposobnost, činila truta zavisnim. Ni njemu se nije dopadalo poniženje, ali je bio svestan da postoji mnogo stvarnija opasnost. Ako suviše zakasni s izvršenjem zadatka, matičina preka narav smesta će se iskaliti na njemu... kao što se nadala ova drska radilica. Stvorenje je zlobno ubrzavalo njegovo stradanje.
<BR>&nbsp;&nbsp;&nbsp;&nbsp;&nbsp;A godinu dana ranije nije bilo ovako, sećao se kroz trutov um. Tada je, preplavljen matičinom naklonošću, bio predmet doslovnog obožavanja. Bespolci su se lomili da mu učine bilo kakvu uslugu. Činilo se da drži sve konce u šaci.
<BR>&nbsp;&nbsp;&nbsp;&nbsp;&nbsp;Slatka iluzija! Sada je razumeo da je bio samo predmet, na raspolaganju kako matici tako i radilicama, bez značaja ni za nju niti za njih, osim po potrebi. Znao je da bi neizbežno došlo do ovoga, jer su sve Matice plitkoumne... ali je, svojstveno trutu, verovao da to ne važi za njega.
<BR>&nbsp;&nbsp;&nbsp;&nbsp;&nbsp;Groton nije smatrao sebe nasilnim čovekom, ali su emocije prezrenog bića kakvo je bio trut uticale na hladniji ljudski um, i izazvale nesvojstvenu reakciju. Nesvojstvenu za oba bića. Trut je bio stvorenje osećanja, što je priličilo kraljevskom družbeniku; Groton je bio čovek od akcije. Kombinacija ovo dvoje pretvorila je nemoć u silu, možda i više nego u prenesenom značenju.
<BR>&nbsp;&nbsp;&nbsp;&nbsp;&nbsp;Zamahnuo je dvema bočnim rukama preko tezge i zgrabio radilicu za ramena. Podigao ju je, i lako stvorenje zamlatara u vazduhu.
<BR>&nbsp;&nbsp;&nbsp;&nbsp;&nbsp;Groton ju je držao tako na trenutak, puštajući da oseti veliku fizičku snagu truta... snagu koja je lako mogla da je smrvi. Nisu bile potrebne reči. Radilici od prepasti i užasa poteče preživak iz usta. Trut je učinio nešto nezamislivo: postupio je po svojoj volji. Lakše se moglo zamisliti da bespolac oplodi maticu.
<BR>&nbsp;&nbsp;&nbsp;&nbsp;&nbsp;Spustio ju je, i sledećeg trenutka je dobio četku i već je žurio gospodarici. Potrajaće dok ona radilica ponovo dopusti svojoj učtivosti da se uspava... i glas će se proneti okolo.
<BR>&nbsp;&nbsp;&nbsp;&nbsp;&nbsp;Prerano su se ponadali padu ovog truta.
<BR>&nbsp;&nbsp;&nbsp;&nbsp;&nbsp;Na žalost, učenje pameti jedne pakosne radilice nije promenilo suštinu njegovog položaja. Matici jeste dosadio, i ukoliko ne preduzme nešto da ostane u njenoj milosti, sudbina mu je bila zapečaćena. Demonstracija snage bila je dovoljna da zadivi prostu radilicu... ali ne i maticu.
<BR>&nbsp;&nbsp;&nbsp;&nbsp;&nbsp;Trutovo telo treslo se u grču i strahu. Čin u kome je upravo učestvovao bio je očito stran njegovoj prirodi, i nije razumeo šta ga je nagnalo na to. Posednut od snažnijeg uma, uglavnom se prepuštao ravnodušnosti, čuvajući se od nevolje tako što se pravio da je nije svestan. Čak su i povremeni uzleti osećanja bili uglavnom dobro obuzdavani, iznutra.
<BR>&nbsp;&nbsp;&nbsp;&nbsp;&nbsp;Groton ga umiri, otkrivši da odgovara na njegove naloge podjednako uslužno kao na matičine. Ali sada je znao... i Groton je osećao njegovo ushićenje i nemir.
<BR>&nbsp;&nbsp;&nbsp;&nbsp;&nbsp;Ako je već bilo potrebno da zauzme nečije telo, ovo je bilo očigledno dobar izbor. Trut je imao veliku telesnu snagu, položaj od ogromnog mogućeg uticaja... i veoma malu snagu volje. To ipak nije objašnjavalo zašto je baš on, Harold Groton, bio izabran da postane deo ove slike. Kako je njegovo traganje za prirodom galaktičke civilizacije pošlo ovim putem?
<BR>&nbsp;&nbsp;&nbsp;&nbsp;&nbsp;Verovatno je neke odgovore mogao da nađe u trutovom umu... ali bi bilo zamorno iskopavati ih, i preuređivati tako da postanu razumljivi. Postojalo je stotinu puta više podataka od onoliko koliko mu je bilo potrebno, podataka bitnih samo za trutov život, a ne za njegov.
<BR>&nbsp;&nbsp;&nbsp;&nbsp;&nbsp;Kraljica ga pogleda jednim okom, da pokaže nezadovoljstvo zbog sitnog zakašnjenja, ali nije digla prašinu oko toga. Bio je podnošljivo uspešan... ovaj put.
<BR>&nbsp;&nbsp;&nbsp;&nbsp;&nbsp;Komunikacijski ekran ožive pre nego što je dovršio timarenje. "Gospodarice", reče bespolac na ekranu, s poštovanjem, sa sklopljenim trećim okom u prisustvu kraljevskog bića.
<BR>&nbsp;&nbsp;&nbsp;&nbsp;&nbsp;"Zar već kriza?"
<BR>&nbsp;&nbsp;&nbsp;&nbsp;&nbsp;"Felački borbeni mesec materijalizovao se na četiri tvaja odavde."
<BR>&nbsp;&nbsp;&nbsp;&nbsp;&nbsp;Groton oseti reakciju svog domaćina. Tvaj je bio jedinica za merenje prostorne udaljenosti, jednaka otprilike osamdeset pet svetlosnih sekundi. Felci - neprijatelji - bili su na manje od šest svetlosnih minuta.
<BR>&nbsp;&nbsp;&nbsp;&nbsp;&nbsp;"Tako brzo! Tako blizu!" uzviknu matica ljutito. "Kako su znali?"
<BR>&nbsp;&nbsp;&nbsp;&nbsp;&nbsp;Ali nije čekala na odgovor. Očigledno je neko prodao podatke, i Felci su pošli za ovom ekspedicijom. Inače ne bi mogli da je prate kroz svemir dovoljno brzo, jer bi im za to bile potrebne godine osmatranja brzinom svetlosti.
<BR>&nbsp;&nbsp;&nbsp;&nbsp;&nbsp;Matica je već hitala niz hodnik, brzinom koja je ostavila bez daha čak i truta. Bila je veličanstven primerak, velika i gipka i snažna, stvor koji ne samo da je bio rođen da zapoveda, već i stvoren iz vekova zapovedanja.
<BR>&nbsp;&nbsp;&nbsp;&nbsp;&nbsp;Nadzorne radilice već su se bile okupile u predvorju kraljevskih odaja. "Da vidim vaš borbeni poredak", odseče matica, bez potrebe da moli ili da bude učtiva.
<BR>&nbsp;&nbsp;&nbsp;&nbsp;&nbsp;Pojavi se kugla svetlosti, sa sjajnim tačkama u sebi. Mapa svemira, shvati Groton, koja je pokrivala obim prečnika pola svetlosnog sata. U njoj se nalazilo sunce, nekoliko planeta, i dva slobodna meseca: matičin borbeni mesec i onaj Felka.
<BR>&nbsp;&nbsp;&nbsp;&nbsp;&nbsp;Sunce? Ne, trutovo pamćenje ga popravi: to je bio samo simbol za njihovu ciljnu tačku, predviđeni položaj stanice. Nije bilo sunca u krugu od dve svetlosne godine.
<BR>&nbsp;&nbsp;&nbsp;&nbsp;&nbsp;Povećanje naraste u odgovor na jedan zapovedni pokret matice, i pojavi se poredak brodova. Matičin mesec bio je okružen teškim brodovljem... ali je već sličan oklop izlazio i iz neprijateljskog meseca.
<BR>&nbsp;&nbsp;&nbsp;&nbsp;&nbsp;"Kakav je ovo raspored?" upita matica. "Probiće ga za nekoliko sati."
<BR>&nbsp;&nbsp;&nbsp;&nbsp;&nbsp;"U poslednjoj akciji ostali smo bez taktičara", oprezno je podseti najviši oficir. "A nismo uzimali zamenu."
<BR>&nbsp;&nbsp;&nbsp;&nbsp;&nbsp;"Prirodno da niste. Neću tuđince u mojoj košnici. Šta je sa sledećim jajetom-taktičarem? Zar se još nije izleglo?"
<BR>&nbsp;&nbsp;&nbsp;&nbsp;&nbsp;Matica je pomalo podsećala Grotona na nekoga. Hoće li njena sledeća primedba biti kako mora o svemu sama da se brine?
<BR>&nbsp;&nbsp;&nbsp;&nbsp;&nbsp;"To sam ja", reče oficir u odgovor na njeno pitanje. "Ali neprijatelj nas je iznenadio a ja nemam dovoljno iskustva."
<BR>&nbsp;&nbsp;&nbsp;&nbsp;&nbsp;Matica je namršteno posmatrala kuglu. "I moj trut bi napravio bolji poredak", reče.
<BR>&nbsp;&nbsp;&nbsp;&nbsp;&nbsp;Oficir se skoro odvaži da pokaže gnev zbog omalovažavanja. "Možda bi vaš trut trebalo da preuzme taktičku komandu."
<BR>&nbsp;&nbsp;&nbsp;&nbsp;&nbsp;Trutov um prože vatra besa na ovaj dobro usmeren sarkazam. Trut ga nikada ne bi ispoljio niti nagovestio u matičinom prisustvu; ali Groton, zatečen žestinom osećanja, jeste.
<BR>&nbsp;&nbsp;&nbsp;&nbsp;&nbsp;"Trut će preuzeti komandu", reče, trostrukom rezonancom glasnih žica.
<BR>&nbsp;&nbsp;&nbsp;&nbsp;&nbsp;Matica se okrenu, spremna da ga izgrdi - takva grdnja imala bi snagu izgona - ali promeni mišljenje. "Tačno... preuzeće. Ti... taktičaru, ostaćeš uz njega kao pomoćnik. Biće to zanimljivo iskustvo za tebe."
<BR>&nbsp;&nbsp;&nbsp;&nbsp;&nbsp;I tako mu je jedan jedini neoprezan ispad uvalio zvezdanu odgovornost. Matičine ćudi bile su bezdušne.
<BR>&nbsp;&nbsp;&nbsp;&nbsp;&nbsp;Groton očajnički proveri svoje izvore podataka. Trut-um bio je preplavljen užasom, poput čoveka koji je glasno provetrio creva dok je pozdravljao zastavu svoje zemlje. Morao je da se razdvoji od njegovog duševnog stanja i da skoro sasvim potisne taj um, da ne bi i njega obuzela malodušnost. Ovo je značilo preuzeti većinu preostalih funkcija i odreći se svoje banke podataka. Postao je trut.
<BR>&nbsp;&nbsp;&nbsp;&nbsp;&nbsp;No, ipak mu se činilo da šala nije bila tako bezobzirna kao što je trutov oslabljeni položaj ohrabrio radilice da poveruju. Trut je proveo nekoliko godina u najprisnijem služenju matici, i svakako je mnogo puta slušao kako komanduje. Trut je imao sposoban um i najbolje informacije; njegova stidljivost i zavisnost od matice bili su glavni razlog zbog koga je njegovo preuzimanje komande izgledalo smešno.
<BR>&nbsp;&nbsp;&nbsp;&nbsp;&nbsp;Ni matica ni radilice nisu znale da je kontrolu preuzela odlučna ljudska narav. Trut je imao snažna osećanja i slabu preduzimljivost; Groton je bio umerenih osećanja i snažne volje. Kombinacija je mogla da znači slabost u oba odeljenja... ali, na sreću, ovaj put nije bilo tako. Ovaj crv je imao zube, kako je pokazalo iskustvo s radilicom iz skladišta.
<BR>&nbsp;&nbsp;&nbsp;&nbsp;&nbsp;Matica je bila otišla, ostavivši ga da se čupa iz blata u koje se sam zaglibio.
<BR>&nbsp;&nbsp;&nbsp;&nbsp;&nbsp;Taktičar-radilica čekao je kraj njega kao što mu je naređeno. Groton je primetio zbunjenost izazvanu ovim poslednjim poniženjem... ali je matičina reč ipak bila zakon. Oficir je, kao i on, bio sužanj sopstvene nepromišljenosti. Matica se na svoj način obračunavala sa drskošću, i ostale radilice su upravo dobile još jednu poduku.
<BR>&nbsp;&nbsp;&nbsp;&nbsp;&nbsp;"Koji su neposredni ciljevi?" Groton upita oficira, rešen da da sve od sebe, pa šta bude.
<BR>&nbsp;&nbsp;&nbsp;&nbsp;&nbsp;"Odbiti neprijatelja tako da stanica može da bude sklopljena i uključena, a mine postavljene", odgovori ovaj.
<BR>&nbsp;&nbsp;&nbsp;&nbsp;&nbsp;"Mine će sprečiti buduće napade?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Kakva je snaga Felka u odnosu na nas?"
<BR>&nbsp;&nbsp;&nbsp;&nbsp;&nbsp;"Nadmoćniji su. Brojno, a ne u tehnici. Imali smo gubitaka prilikom prethodnih uključivanja."
<BR>&nbsp;&nbsp;&nbsp;&nbsp;&nbsp;"Koliko imamo vremena?"
<BR>&nbsp;&nbsp;&nbsp;&nbsp;&nbsp;"Vremena za šta?"
<BR>&nbsp;&nbsp;&nbsp;&nbsp;&nbsp;Groton otkri još jednu slabost uma radilice. "Koliko imamo vremena pre nego što se protivnik probije i uništi stanicu?"
<BR>&nbsp;&nbsp;&nbsp;&nbsp;&nbsp;"Oko šest sati... ukoliko ne uspemo da ih nadmudrimo ili oteramo." Vreme je bilo dato u tuđinskim jedinicama, ali Groton nije imao poteškoća da shvati.
<BR>&nbsp;&nbsp;&nbsp;&nbsp;&nbsp;Proučavao je kuglu-mapu. "Nameravate da čekate da nas napadnu?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Kako inače da saznamo njihovu taktiku?" Imao naređenja ili ne, oficir je pokazivao nedovoljno poštovanja prema trutu. Grotona je to podsetilo na jedno donekle slično, davno iskustvo. Tada su to bili srednješkolci. Ni sada, kao ni tada, nije imao većeg uticaja, bez obzira na teorijsku situaciju: ili će se sam izboriti s ovim ili će ga odneti voda.
<BR>&nbsp;&nbsp;&nbsp;&nbsp;&nbsp;"Ipak," reče, "s njihovim brodovima onako zbijenim i u punoj brzini, naše raštrkane jedinice ne mogu se nadati da će ih sve zaustaviti. A jedan brod je dovoljan da uništi stanicu."
<BR>&nbsp;&nbsp;&nbsp;&nbsp;&nbsp;Bespolac ga nije udostojio odgovora.
<BR>&nbsp;&nbsp;&nbsp;&nbsp;&nbsp;"Nemate priručnike o strategiji?"
<BR>&nbsp;&nbsp;&nbsp;&nbsp;&nbsp;"Naravno da nemamo. Taktičar uči iz iskustva."
<BR>&nbsp;&nbsp;&nbsp;&nbsp;&nbsp;Vojnički um! "Ukoliko ostane živ."
<BR>&nbsp;&nbsp;&nbsp;&nbsp;&nbsp;"Da", složi se oficir. "Moj prethodnik..."
<BR>&nbsp;&nbsp;&nbsp;&nbsp;&nbsp;"A Felci su slično organizovani? Nema proučavanja istorijskih iskustava?"
<BR>&nbsp;&nbsp;&nbsp;&nbsp;&nbsp;"Koliko ja znam, tako je. Kako bi drugačije bilo?"
<BR>&nbsp;&nbsp;&nbsp;&nbsp;&nbsp;Kako bi i moglo da bude, zaista!
<BR>&nbsp;&nbsp;&nbsp;&nbsp;&nbsp;Činilo se da je miroljubivi ali praktični Zemljanin bio podjednako sposoban da vodi taktiku galaktičke bitke koliko i galaktički štabovi.
<BR>&nbsp;&nbsp;&nbsp;&nbsp;&nbsp;"U redu. Prenesi ovo naređenje: svi brodovi, ponavljam, svi brodovi odmah da se upute prema borbenom mesecu Felka i da tamo napadnu bez opkoljavanja."
<BR>&nbsp;&nbsp;&nbsp;&nbsp;&nbsp;Oficir, u skladu sa svojom prirodom, prenese naređenje. Groton začu kako kontrolor daje uputstva svakom brodu posebno. A onda, razmislivši o tome, oficir se pobuni. "Kako?"
<BR>&nbsp;&nbsp;&nbsp;&nbsp;&nbsp;"Biće da nisi čuo za izreku 'Napad je najbolja odbrana'?"
<BR>&nbsp;&nbsp;&nbsp;&nbsp;&nbsp;"Bogami, nisam."
<BR>&nbsp;&nbsp;&nbsp;&nbsp;&nbsp;"E, onda je unesi u iskustvo, kada vidiš kako izgleda na delu. Znamo da ne možemo da sprečimo njihov napad ako čekamo da se razvije, niti da se nadamo da ćemo ih nadjačati u normalnom sučeljavanju... ali naši brodovi ipak imaju prednost od nekoliko časova u uspostavljanju poretka. Možemo da napadnemo Felke pre nego što oni napadnu nas."
<BR>&nbsp;&nbsp;&nbsp;&nbsp;&nbsp;"Ali, bez odbrane..."
<BR>&nbsp;&nbsp;&nbsp;&nbsp;&nbsp;"Sačekaj i videćeš." A u sebi se molio da mu se ovaj hrabri rizik isplati. Jer, obično nije bio kockar. Zamenjivao je gotovo siguran poraz polovičnim izgledima na pobedu... No, da je bio pravi taktičar, možda bi znao kako da odigra s izgledima dva prema jedan, ili tri prema jedan u svoju korist. "A sada ćemo nas dvojica da se ukrcamo na komandni brod flote", dovršio je.
<BR>&nbsp;&nbsp;&nbsp;&nbsp;&nbsp;Ovo je izazvalo novu pometnju. Činilo se da su zapovednici mornaričkih operacija uglavnom bezbedno sedeli unutar mesečeve baze i skakali na drugi položaj u svemiru kada bi se tok bitke okrenuo protiv njih. Nikakvo čudo što su gubici umeli da budu tako teški!
<BR>&nbsp;&nbsp;&nbsp;&nbsp;&nbsp;Nije imao vremena da se bavi odlikama broda na koji se ukrcao. Bila je to standardna krstarica, teško naoružana, spora u manevrisanju ali sposobna za velike brzine pod jednokratnim ubrzanjima.
<BR>&nbsp;&nbsp;&nbsp;&nbsp;&nbsp;Tri sata kasnije bili su bliže protivničkom mesecu nego svom. Flota Felka se još pojavljivala, iako je sada tek otprilike njena polovina bila raspoređena oko svoje baze.
<BR>&nbsp;&nbsp;&nbsp;&nbsp;&nbsp;"Rasporedite naše brodove u tri klina", reče Groton. "Neka napadnu istovremeno sa tri strane." I to bi učinjeno.
<BR>&nbsp;&nbsp;&nbsp;&nbsp;&nbsp;Neprijateljska flota se rasporedila da dočeka njihov napad. "Zašto se ne grupišu i napadnu našu stanicu?" upita oficir, zaprepašćen.
<BR>&nbsp;&nbsp;&nbsp;&nbsp;&nbsp;"Da li bi ti napao neprijateljsku matičnu bazu... da su ti potrebni brodovi da spaseš sopstvenu kožu?"
<BR>&nbsp;&nbsp;&nbsp;&nbsp;&nbsp;"Kožu?"
<BR>&nbsp;&nbsp;&nbsp;&nbsp;&nbsp;"Oklop. Hitinski omotač. Lično dostojanstvo."
<BR>&nbsp;&nbsp;&nbsp;&nbsp;&nbsp;"A, da. Samoočuvanje."
<BR>&nbsp;&nbsp;&nbsp;&nbsp;&nbsp;Jedna radilica nižeg čina izvesti: "Felački zapovednik ima poruku za matičinog zapovednika."
<BR>&nbsp;&nbsp;&nbsp;&nbsp;&nbsp;"Da li je bezbedno primiti je?"
<BR>&nbsp;&nbsp;&nbsp;&nbsp;&nbsp;"Da", odgovori oficir. "Felci važe za časne protivnike u borbi."
<BR>&nbsp;&nbsp;&nbsp;&nbsp;&nbsp;"Onda da je vidimo. Možda želi da pregovara."
<BR>&nbsp;&nbsp;&nbsp;&nbsp;&nbsp;"Pregovara?"
<BR>&nbsp;&nbsp;&nbsp;&nbsp;&nbsp;"Zar se nikada ne pogađate oko sporazuma koji nije potpuna pobeda?"
<BR>&nbsp;&nbsp;&nbsp;&nbsp;&nbsp;"Pogađamo?"
<BR>&nbsp;&nbsp;&nbsp;&nbsp;&nbsp;Groton slegnu ramenima i obrati pažnju na komunikacijski ekran. Pojavi se slika dvookog bića s ugnutim licem, čovekolikog na svoj način. Zar zaista izgledamo tako ružno? pitao se, već naviknut na školjkasto glatke konture žitelja košnice.
<BR>&nbsp;&nbsp;&nbsp;&nbsp;&nbsp;Zapovednik Felka progovori zvižducima iz napućenih otromboljenih usana, ali je postojao tekući prevod. "Zapovedniče, zadivljen sam vašom tehnikom." Nije bilo prilike za normalan razgovor, pošto je postojalo kašnjenje od skoro minuta, zbog ograničenja komunikacije svetlosnom brzinom. Kada brzo opštenje postane izvodljivo, naći će se skoro na protivničkom mesecu. "Nisam očekivao ovakvu inicijativu matičinih snaga. Iz lakoće kojom menjate poredak, zapovedniče, zaključujem da se nalaze na jednom od brodova u blizini. To je dokaz hrabrosti, i daje vam taktičku prednost nada mnom, budući da moja naređenja mnogo više kasne nego vaša. Ovlašćen sam da vam ponudim visoke počasti u našoj mornarici, ako odlučite da prebegnete na našu stranu."
<BR>&nbsp;&nbsp;&nbsp;&nbsp;&nbsp;Groton je stajao ispred nemog ekrana, zapanjen ovakvom drskošću. "On gubi... i zato nudi protivniku položaj!"
<BR>&nbsp;&nbsp;&nbsp;&nbsp;&nbsp;"Felci su prepredeni", složi se oficir ravnodušno. "Tako smo izgubili mog prethodnika."
<BR>&nbsp;&nbsp;&nbsp;&nbsp;&nbsp;"Prebegao je?"
<BR>&nbsp;&nbsp;&nbsp;&nbsp;&nbsp;"Pokušao je. Ali, matica je dočula i otkinula mu glavu. Zadatak je uspešno obavljen."
<BR>&nbsp;&nbsp;&nbsp;&nbsp;&nbsp;Groton je sve više poštovao maticu. Ona je, barem, bila nepokolebljivo privržena svojoj strani. Naravno, ona je uglavnom sama bila svoja strana...
<BR>&nbsp;&nbsp;&nbsp;&nbsp;&nbsp;A opet, pomisao na otvorenu kupovinu protivnika... "U redu, pošalji im moju sliku", reče gnevno. "Samo to. Videćemo da li će se Felci drznuti da podmite matičinog truta."
<BR>&nbsp;&nbsp;&nbsp;&nbsp;&nbsp;Za dva minuta je dobio odgovor. "Slučaj je hteo", odzviždao je zapovednik Felka, "da držimo kao taoca jednu vašu maticu, zarobljenu prilikom jednog srećnog manevra. Njen trut je na žalost umro. Bila je usamljena godinu dana, iako smo joj dozvolili razumnu pratnju njenih bespolaca, izleženih iz nekoliko preostalih jaja koja je sačuvala. Verujem da se dugo ne bi zamorila od usluga upotrebljivog družbenika, znajući da ne može da ga zameni novim. Kao što znate, naklonost prema pojedinim trutovima obično je kratkog veka... dve ili tri godine. Mogu da uredim da vas spojim s njom."
<BR>&nbsp;&nbsp;&nbsp;&nbsp;&nbsp;Groton je ponovo bio u čudu. Dokle je ovo stvorenje bilo spremno da ide? Trutovo pamćenje potvrdilo mu je da su Felci pre nekog vremena presreli jednu isturenu jedinicu, koja je imala maticu, i da matica nije mogla da odgaji sebi truta iz jajeta. U ovoj kulturi nije se znalo za incest.
<BR>&nbsp;&nbsp;&nbsp;&nbsp;&nbsp;Trutov um je vapio da ga sasluša. Ispostavilo se da je ponuda veoma privlačna, pogotovu onom koji je bio suočen s izgledom skorog razdvajanja od sadašnje matice. Trut je mogao da živi onoliko dugo koliko i Matica... kada bi mu bilo dopušteno. A to je značilo decenijama. Felci nisu lagali - ponuda je bila vredna.
<BR>&nbsp;&nbsp;&nbsp;&nbsp;&nbsp;Žao mi je, Groton reče Trutu. A zatim, oficiru: "Kaži Felku da gleda kako će da se odbrani. Ovaj zapovednik neće biti kupljen ničijom ložnicom."
<BR>&nbsp;&nbsp;&nbsp;&nbsp;&nbsp;U čekanju između dve poruke, oficir se vrpoljio, a onda progovori. "Molim dopuštenje da izrazim mišljenje." Treće oko je sada bilo pokriveno kapkom.
<BR>&nbsp;&nbsp;&nbsp;&nbsp;&nbsp;"Dopušteno, ukoliko bude kratko."
<BR>&nbsp;&nbsp;&nbsp;&nbsp;&nbsp;"Mislio sam da je uvreda služiti pod komandom truta. Pogrešio sam."
<BR>&nbsp;&nbsp;&nbsp;&nbsp;&nbsp;"Svi mi grešimo", reče Groton, dirnut ali ne zaboravljajući da bi bilo pogrešno pokazati mekoću sa svoje strane. Zadatak još nije bio izvršen. Sve više je cenio nauk koji je stekao tokom ranijeg mučnog iskustva s učiteljevanjem. Tada je nastradao samo njegov ponos i samopouzdanje, a sada su bile na kocki hiljade života.
<BR>&nbsp;&nbsp;&nbsp;&nbsp;&nbsp;Treća poruka je pokazala da Felk još nije odustao. "Pokazali ste pohvalnu privrženost svojoj matici. Ali, da li ste dobro promislili o prirodi svoje privrženosti vašoj vrsti, i drugim tehnološkim vrstama? Svakako ste dovoljno umni da pojmite da će ova stanica, i buduće koje planirate, biti štetne po sve nas. Mi samo tražimo pravo da putujemo... a ipak će to biti dozvoljeno samo po jednoj vrsti u hiljadu, ako stanice prorade. Ni vaša ni moja vrsta nisu među izabranima. Zašto pristajete da budete oruđe razarača?"
<BR>&nbsp;&nbsp;&nbsp;&nbsp;&nbsp;Razarač! Odjednom mu se razjasnilo značenje svega ovoga. Sudelovao je u nastanku stanice razarača... možda baš one koja je izbrisala najbolje zemaljske umove. Koja će ih izbrisati, jer je ovo čemu je prisustvovao morala da bude prošlost, stara najmanje petnaest hiljada godina. Njegovo mistično putovanje završilo se na cilju: nije moglo biti značajnijeg događaja.
<BR>&nbsp;&nbsp;&nbsp;&nbsp;&nbsp;I našao se na pogrešnoj strani.
<BR>&nbsp;&nbsp;&nbsp;&nbsp;&nbsp;Ili nije? Naučio je, u svom ljudskom životu, da oprezno prilazi stvarima. Matica se svakako nije bez valjanog razloga upustila u silne muke i opasnosti da postavi prepreku koja će onemogućiti njenoj sopstvenoj vrsti upotrebu svemirskih puteva. Trebalo bi da sagleda taj razlog pre nego što donese odluku.
<BR>&nbsp;&nbsp;&nbsp;&nbsp;&nbsp;U međuvremenu je imao pred sobom opipljiv problem protivničke flote. Ako je ne uništi, ona će uništiti njega, i učiniti njegovu odluku manje važnom od njegove neodlučnosti. Ukoliko ne prebegne... Ali to bi osudilo stanicu na propast, i moglo bi da bude pogrešno.
<BR>&nbsp;&nbsp;&nbsp;&nbsp;&nbsp;"Pošaljite ovakav odgovor", reče. "PORUKA PRIMLJENA. PREDLAŽEM DA SE POVUČETE."
<BR>&nbsp;&nbsp;&nbsp;&nbsp;&nbsp;Oficir posluša, a onda se vrati na pitanje naređenja. "Očekujete da će se Felk povući samo zato što ste to tražili od njega?"
<BR>&nbsp;&nbsp;&nbsp;&nbsp;&nbsp;"Videćemo."
<BR>&nbsp;&nbsp;&nbsp;&nbsp;&nbsp;Uskoro i videše. Felački brodovi usporiše, načiniše zaokret i povukoše se prema bazi. Polako su uplovljavali u svoj mesec, u uređenom poretku.
<BR>&nbsp;&nbsp;&nbsp;&nbsp;&nbsp;"Prevara!" reče oficir.
<BR>&nbsp;&nbsp;&nbsp;&nbsp;&nbsp;"Ti mi reče da su Felci časni."
<BR>&nbsp;&nbsp;&nbsp;&nbsp;&nbsp;Oficir je izgledao zbunjeno.
<BR>&nbsp;&nbsp;&nbsp;&nbsp;&nbsp;Prođe još vremena. Uplovio je i poslednji brod, dok je Groton držao svoju flotu na odstojanju, zabranivši otvaranje vatre. Tri sata su opkoljavali mesec na bezbednoj razdaljini. A onda on nestade.
<BR>&nbsp;&nbsp;&nbsp;&nbsp;&nbsp;Oslobađanje gravitacijske sile potrese matičinu flotu, prevrćući brodove i odbacujući ih unazad. Prostor je bio stegnut u čvor i probijen, da bi se odmah zacelio. Nije bilo sumnje da se felačka flota povukla.
<BR>&nbsp;&nbsp;&nbsp;&nbsp;&nbsp;"Iskočiće s druge strane, blizu stanice razarača", predviđao je oficir. "U svakom slučaju, nije rekao da neće."
<BR>&nbsp;&nbsp;&nbsp;&nbsp;&nbsp;Ali, Felci se nisu vratili. U toku sledećih dvanaest sati inženjerski brodovi su postavili mine i uključili njihove detonatore i tragače. Područje je postalo nepristupačno. Mina nije mogla da se kreće, ali je bila neprikosnovena u svom delu svemira. Sve što bi joj se približilo, čak i cela flota, bilo bi razneseno, ukoliko ne bi posedovalo poništavajući šifrovani signal. Matičina flota ga je imala, naravno, ali je on bio strogo čuvana tajna, poznata samo matici.
<BR>&nbsp;&nbsp;&nbsp;&nbsp;&nbsp;Matičin mesec odvojio se od stanice razarača i sačekao da brodovi zauzmu svoje položaje. Kada se stanica zagrejala, proradilo je njeno strahovito gravitacijsko polje, privlačeći mesec u orbitu oko nje, iako joj je prečnik bio samo dve milje, nasuprot mesečevom od dve hiljade. Dečja igra, za ovu tehnologiju: sila teže mogla se uključiti i isključiti kao da je obično magnetno polje. Stanica je verovatno počivala u nula-G na mesecu, da ne bi bila smrvljena prilikom skladištenja. Pomisao da je čitavo čudesno ustrojstvo kakvo beše postrojenje razaračevo predstavljalo za maticu samo pitanje pravilnog sklapanja...!
<BR>&nbsp;&nbsp;&nbsp;&nbsp;&nbsp;Onda se uključio razaračev signal, i Groton je znao da se širi u pravilnom krugu svetlosnom brzinom. Svaki mesec koji bi se projektovao unutra, ne bi se više projektovao napolje... a šest mina bi dovršile ako bi štogod preostalo.
<BR>&nbsp;&nbsp;&nbsp;&nbsp;&nbsp;"Molim dopuštenje da postavim pitanje."
<BR>&nbsp;&nbsp;&nbsp;&nbsp;&nbsp;Groton je sada razlikovao signale košnice. Reč je bila o nečemu važnom za oficira. "Govori."
<BR>&nbsp;&nbsp;&nbsp;&nbsp;&nbsp;"Kako ste zaključili da će se Felk povući na zahtev? U vašem razgovoru nisam otkrio ništa što bi ukazalo na takav postupak." Zastao je. "Želja mi je da učim, jer sam zapazio da ste izvršili zadatak bez izgubljenog broda, što meni zacelo ne bi uspelo."
<BR>&nbsp;&nbsp;&nbsp;&nbsp;&nbsp;Bilo je to pitanje na koje Groton nije bio naročito voljan da odgovori, ali je osećao obavezu da da ozbiljan odgovor na ozbiljno pitanje. "Postavi se u položaj zapovednika Felaka", reče, pronašavši posredan način da to učini.
<BR>&nbsp;&nbsp;&nbsp;&nbsp;&nbsp;"Da prebegnem Felcima?"
<BR>&nbsp;&nbsp;&nbsp;&nbsp;&nbsp;Jao! "Ne... hoću da kažem, zamisli da si u njegovoj situaciji. Pojavljuješ se iz prostornog zakrivljenja da organizuješ napad, i umesto toga vidiš kako neprijatelj, iako sa slabijim snagama, napada tebe. Šta bi učinio?"
<BR>&nbsp;&nbsp;&nbsp;&nbsp;&nbsp;Oficir se ućuta, navikavajući se na novi način razmišljanja. "Sačekao bih dalji razvoj događaja", reče konačno. "Bilo bi potrebno da saznam kakva je to prednost koja je protivnika učinila tako odvažnim."
<BR>&nbsp;&nbsp;&nbsp;&nbsp;&nbsp;"Upravo tako. A ako se on kreće s takvom lakoćom i pouzdanjem da se ti nađeš u podređenom položaju uprkos nadmoćnoj sili?"
<BR>&nbsp;&nbsp;&nbsp;&nbsp;&nbsp;Ovaj razmisli još malo. "Pokušao bih da pridobijem njihovog zapovednika." Onda se njegova srednja ruka podiže u gestu iznenadnog otkrovenja, a srednje oko zatrepta. "Pa to je ono što je Felk i učinio!"
<BR>&nbsp;&nbsp;&nbsp;&nbsp;&nbsp;"Jeste. Šta ako ne uspeš da potkupiš protivničkog stratega?"
<BR>&nbsp;&nbsp;&nbsp;&nbsp;&nbsp;"Pokušao bih da časno pregovaram." Ponovo je zaćutao, prisvajajući iz stvarnih događaja. "Nastojao bih... da utičem na zapovednikovu odanost njegovoj vrsti, i pokušao bih da ga ubedim da su nam ciljevi zajednički. Ali... ne suviše očigledno, da ne uvredim njegovu čast."
<BR>&nbsp;&nbsp;&nbsp;&nbsp;&nbsp;"A ako on pristane da razmisli o tome?"
<BR>&nbsp;&nbsp;&nbsp;&nbsp;&nbsp;"Ako bi moj položaj već bio dovoljno težak da ga preokrenem, morao bih da mu prepustim konačnu odluku. Možda bi taj zapovednik... promenio mišljenje... kada bi malo razmislio." Pogledao ga je. "Smem li..."
<BR>&nbsp;&nbsp;&nbsp;&nbsp;&nbsp;"Ne smeš. Možda ćeš i sam moći da zaključiš kakva će biti moja odluka."
<BR>&nbsp;&nbsp;&nbsp;&nbsp;&nbsp;Oficir ostade nem, prihvatajući to. Groton se nadao da će mu umni napor koristiti i da će u budućnosti biti bolji taktičar. U poslednjih nekoliko sati svakako je prevalio dug put.
<BR>&nbsp;&nbsp;&nbsp;&nbsp;&nbsp;Zaista, kakva će biti njegova odluka? Ovo mu je bila prilika da izmeni istoriju, možda čak da omogući svojoj vrsti - čovečanstvu - slobodu svemir-skih putovanja. Ova je avantura, s jedne strane, mogla da bude san, vizija; ali je, s druge, bio siguran da je stvarna. Sada je shvatao zašto je Ajvo bio nevoljan da olako zaboravi svoj doživljaj u Tiru.
<BR>&nbsp;&nbsp;&nbsp;&nbsp;&nbsp;Telo, koje je ostalo u polaznoj tački, lako je moglo biti samo kulisa; veći deo stvarnosti bio je ovde.
<BR>&nbsp;&nbsp;&nbsp;&nbsp;&nbsp;Da učini nešto sada, da uništi stanicu razarača pre nego što ova izbriše hiljadu putujućih vrsta za svaku kojoj će pomoći da se razvije? Mogao je da ispali salvu, sa svog komandnog broda, koja bi oštetila mehanizam stanice. Kakvo pravo je imala matica da unazadi veći deo Galaksije na takav način?
<BR>&nbsp;&nbsp;&nbsp;&nbsp;&nbsp;Odlučio je da ne dela bez podataka. Bio bi to čin predrasude, i možda bi samo ubrzao katastrofu. Ako hoće da sazna matičine motive, mora da je pita.
<BR>&nbsp;&nbsp;&nbsp;&nbsp;&nbsp;Čekala ga je, kada je operacija bila okončana. "Trute, ovo si odigrao za svaku pohvalu. Očekivala sam da ću morati da se povučem na neku drugu postaju, prilikom upada neprijatelja, možda čak da te ostavim ovde, ali si me iznenadio, pobedio si. Šta se to dogodilo s tobom?"
<BR>&nbsp;&nbsp;&nbsp;&nbsp;&nbsp;Pokušao je da kaže "Ponekad i crv ima zube", ali to ispade, u ovoj situaciji: "S vremena na vreme događa se da anelid poseduje dentalni aparat."
<BR>&nbsp;&nbsp;&nbsp;&nbsp;&nbsp;"Rekla bih da si me ubedio. U ovom trenutku ne bi bilo korisno uzeti novog truta", reče ona. "Ovamo, voljeni moj."
<BR>&nbsp;&nbsp;&nbsp;&nbsp;&nbsp;Shvativši njenu nameru, Groton pokuša da se odupre. Uprkos svom sadašnjem telu, bio je čovek, a nevera mu nije bila u prirodi. Kako da pogleda Beatriks u oči, ako...?
<BR>&nbsp;&nbsp;&nbsp;&nbsp;&nbsp;Ali se trutovo telo već uputilo prema svojoj sudbini. Matica je bila gospodarica, dvostruki princip u jednom, u ovoj zajednici. Bila je supruga i vladar, neodoljiva u oba svojstva. Trutova motorna reakcija ovde je bila nesvesna. Groton je mogao da posmatra, ali ne i da ga kontroliše.
<BR>&nbsp;&nbsp;&nbsp;&nbsp;&nbsp;Iz grbe ispred njegove srednje noge izduži se organ određene namene. Ruke i noge posegnuše da je obgrle, na način koji je izgledao neobično za ovakvu priliku, i čin prisnosti otpoče.
<BR>&nbsp;&nbsp;&nbsp;&nbsp;&nbsp;Trajala je dugo, ova oplodnja nekoliko desetina jaja; on je potom, iscrpljen, zaspao. Telo mu je bilo isceđeno na doslovniji način nego što se to dešavalo kod ljudskog polnog čina.
<BR>&nbsp;&nbsp;&nbsp;&nbsp;&nbsp;Kada se probudio, Groton je bio umoran ali ponovo gospodar... i obdaren jedinstvenom spoznajom značenja silovanja.
<BR>&nbsp;&nbsp;&nbsp;&nbsp;&nbsp;"Trute!" začu se matičin glas... i on se opet nađe na nogama na njenu zapovest. Njegova prevlast je išla samo dotle dokle je ona dopuštala - nije bio u stanju da odbije direktno naređenje.
<BR>&nbsp;&nbsp;&nbsp;&nbsp;&nbsp;"Otimari me", reče ona kada joj je prišao. Ništa se nije promenilo.
<BR>&nbsp;&nbsp;&nbsp;&nbsp;&nbsp;"Kakva je svrha razarača?" upitao je dok je radio, srećan što može bar da razgovara s njom.
<BR>&nbsp;&nbsp;&nbsp;&nbsp;&nbsp;"Horven zna", reče ona. "Da te pošaljem njemu u svoje ime? Odmah zatim, jer joj takva beše volja, donese odluku. "Otimari se, nahrani i idi. Ja ću da polažem jaja."
<BR>&nbsp;&nbsp;&nbsp;&nbsp;&nbsp;Pokorno je upotrebio četku na svom krznu, manje lepom nego njeno, a zatim je pošao da uzme obrok kraljevskog nektara.
<BR>&nbsp;&nbsp;&nbsp;&nbsp;&nbsp;Ko je, i šta je bio Horven? Trut nikada nije bio radoznao, te je stoga sasvim malo znao o tome. Horven je bio pripadnik stare, civilizovane vrste - vrste koja nije htela da trguje s drugima, niti da razgovara. A ipak je jedan njen pripadnik obitavao u ovom mesecu.
<BR>&nbsp;&nbsp;&nbsp;&nbsp;&nbsp;Pretražio je trutova sećanja. Matica je u tri prethodne prilike silazila u duboki Horvenov stan, uvek posle postavljanja stanica razarača. Po njenom povratku, mesec bi započinjao proces prelaska, posle koga bi usledilo postavljanje nove jedinice. Da li je podnosila izveštaje? Primala naređenja? Za truta je ovo bila neprihvatljiva pomisao. Matica se nikom nije klanjala.
<BR>&nbsp;&nbsp;&nbsp;&nbsp;&nbsp;Čemu, onda, ova ustaljena hodočašća? Šta se zbivalo između njih, matice i tajanstvenog tuđinca?
<BR>&nbsp;&nbsp;&nbsp;&nbsp;&nbsp;Uskoro će saznati.
<BR>&nbsp;&nbsp;&nbsp;&nbsp;&nbsp;Matica ga je smestila u vozilo za silazak, na način koji je bio skoro strastan. "Ne zadržavaj se dugo, muško moje."
<BR>&nbsp;&nbsp;&nbsp;&nbsp;&nbsp;Kapsula je bila prozirna; unutra su se probijale slike koje su ga činile nespokojnim; glatki metalni zidovi gornjih spratova pretvorili su se u goli kamen dok je vozilo padalo velikom brzinom. Povremeno mu se činilo da putuje kroz prirodne pećine; nekad bi zidovi bili tako blizu da je prolaz podsećao na tunel. Jednom je blesnula svetlost, kao da se vozi kroz oganj pakla.
<BR>&nbsp;&nbsp;&nbsp;&nbsp;&nbsp;Izgledalo je da Horven voli samoću.
<BR>&nbsp;&nbsp;&nbsp;&nbsp;&nbsp;Šta da kaže na to? Nije imao pojma.
<BR>&nbsp;&nbsp;&nbsp;&nbsp;&nbsp;Bar je znao da se može otići u takvu posetu, i vratiti se čitav. Kakav god je posao imala jedna vrsta s drugom, nije bio opasan. Trutov um u njemu svejedno je bulaznio od straha.
<BR>&nbsp;&nbsp;&nbsp;&nbsp;&nbsp;Je li bilo u redu da tako bezobzirno koristi ovo telo? Imao je kontrolu, i upotrebljavao je nemilosrdno. Kako bi se osećao kada bi tuđinski um zaposeo njegovo telo i potisnuo više centre mozga?
<BR>&nbsp;&nbsp;&nbsp;&nbsp;&nbsp;"Uveren sam da je ovo privremena pojava", poručio je trutu. "Kada dovršim svoj posao ovde, telo će ti biti vraćeno."
<BR>&nbsp;&nbsp;&nbsp;&nbsp;&nbsp;Tu ga iznenadi snažniji izliv užasa nego ikad ranije.
<BR>&nbsp;&nbsp;&nbsp;&nbsp;&nbsp;Kapsula se zaustavila pre nego što je imao priliku da sazna razlog za ovakvu reakciju. Stranica kapsule se otvorila i vozilo se zaljuljalo da ga izbaci.
<BR>&nbsp;&nbsp;&nbsp;&nbsp;&nbsp;Pogledao je oko sebe. Nalazio se u prostranom hodniku, na kružnoj platformi. Pred njim je stajala čovekolika figura, umotana u široku odoru. Glava joj je bila neljudska na način koji nije mogao da odredi. Kao da njegova tri oka nisu mogla da je jasno vide. Da su mogla, bio je siguran da bi video zaista tuđinske crte... tuđinske na način koji njegova mašta nije umela da zamisli. Oči su zbog nečega bile nemoćne da ih prate, kad god bi pogledao, bez obzira da li je upotrebljavao jedno ili dva ili sva tri oka odjednom. Utisak je bio izluđujući, veoma nalik na pomračenja na Zemlji: direktan pogled bio je manje uspešan nego periferan.
<BR>&nbsp;&nbsp;&nbsp;&nbsp;&nbsp;"Dobro došao, Harolde", obrati mu se biće. Glas mu je, kao i lice, bio neodredljiv; možda se obraćalo telepatski.
<BR>&nbsp;&nbsp;&nbsp;&nbsp;&nbsp;"Nisam siguran da..."
<BR>&nbsp;&nbsp;&nbsp;&nbsp;&nbsp;Načinilo je dobroćudan, zamagljen pokret. "Naravno da te znamo, Harolde. Veoma cenimo tvoje teško putovanje ovamo. Ti si jedini Zemljanin koji je uključen u naš poduhvat, i shvatamo koliko je hrabrosti potrebno za to."
<BR>&nbsp;&nbsp;&nbsp;&nbsp;&nbsp;Groton nije bio svestan nekakvog posebnog čina hrabrosti, a ovakav razvoj događaja razlikovao se od svega što je mogao da očekuje, a kamoli da se uplaši. "Vi znate odakle... iz kog vremena dolazim?"
<BR>&nbsp;&nbsp;&nbsp;&nbsp;&nbsp;"Oko sto miliona godina posle ovog, iz vremena Treće opsade. Imamo izvestan broj dobrovoljaca iz tog vremena, zato što tadašnje kulture imaju bolje viđenje istorije."
<BR>&nbsp;&nbsp;&nbsp;&nbsp;&nbsp;"Mislio sam da sam matičin glasnik. Nosim telo njenog družbenika."
<BR>&nbsp;&nbsp;&nbsp;&nbsp;&nbsp;"I jesi", reče Horven, kao da je tek sada primetio. "To znači da je poslednja jedinica na mestu i aktivirana, i da možemo da pređemo na sledeću. Započeću proces."
<BR>&nbsp;&nbsp;&nbsp;&nbsp;&nbsp;"Vi se starate za sabijanje gravitacije? Mislio sam da matica..."
<BR>&nbsp;&nbsp;&nbsp;&nbsp;&nbsp;"Kada se jedinica jednom uključi, obične vrste ne mogu da se prilagode Putniku", objasni Horven blago. "Nekoliko stotina članova posade mora biti rastopljeno, što znači da treba da budu izloženi Putniku. Ja ću rukovoditi izlaganjem."
<BR>&nbsp;&nbsp;&nbsp;&nbsp;&nbsp;Naravno! Razarač je blokirao tu makroskopsku frekvenciju, baš kako je primetio Ajvo, onemogućujući većini umova da crpu vangalaktičko znanje. Ajvo ga je podesio za potrebe svoje grupe; Horven...
<BR>&nbsp;&nbsp;&nbsp;&nbsp;&nbsp;"Vi ste jedan-među-hiljadu!" uzviknu Groton. "Vrsta koja je imuna na razarač."
<BR>&nbsp;&nbsp;&nbsp;&nbsp;&nbsp;Horven stavi na glavu šlem veoma zemaljskog izgleda i dodirnu ploču. "Biće nekoliko faza", reče. "Ovo će potrajati, ali će biti zaposlen samo deo mog uma. Molim te da ne prekidamo razgovor."
<BR>&nbsp;&nbsp;&nbsp;&nbsp;&nbsp;Matičine radilice, shvati Groton, mora da su se svrstavale u kolone i prolazile kroz Putnikov zrak, baš kao što su on i Beatriks i Afra, kada ih je Ajvo poveo pored pritajenog razarača. Ali Horven mora da je vodio desetine njih odjednom! "Vi... vi ste tvorci razarača!"
<BR>&nbsp;&nbsp;&nbsp;&nbsp;&nbsp;"Mi smo - sa drugim rasama - njegovi idejni tvorci", priznade Horven. "Ne možemo, međutim, da sklapamo i postavljamo pojedine stanice."
<BR>&nbsp;&nbsp;&nbsp;&nbsp;&nbsp;"Zašto to radite? Zašto zadržavate jedini pravi svemirski pogon za sebe?"
<BR>&nbsp;&nbsp;&nbsp;&nbsp;&nbsp;"Tako mora biti." Ispod šlema su treperila svetla, i Groton se pitao kakvi su vodovi bili upotrebljeni. Glavni za vezu s makroskopom, naravno, i sporedni vodovi za gornje spratove...
<BR>&nbsp;&nbsp;&nbsp;&nbsp;&nbsp;"Čekaj! Moram da se vratim gore pre nego što počne proces." Faze su verovatno postojale, ali ako propusti poslednju, to će biti kraj, za njega.
<BR>&nbsp;&nbsp;&nbsp;&nbsp;&nbsp;"Zašto? Tebe je sudbina dodelila nama."
<BR>&nbsp;&nbsp;&nbsp;&nbsp;&nbsp;"Zaista?" Bio je zbunjen.
<BR>&nbsp;&nbsp;&nbsp;&nbsp;&nbsp;"Opteretili smo represivnu stranu terazija. Postavljeni su razarači. Sada moramo da izjednačimo težinu druge strane, inače će zadatak ostati tek polovično izvršen. Ovde će me zameniti drugi predstavnik; ti i ja idemo na Horv."
<BR>&nbsp;&nbsp;&nbsp;&nbsp;&nbsp;"I ja treba... da učestvujem i na drugoj strani? Iako nisam siguran ni da se slažem i s ovom stranom?"
<BR>&nbsp;&nbsp;&nbsp;&nbsp;&nbsp;"Izvinjavam se zbog površnosti", reče Horven. "Zaboravio sam da nisi dovoljno obavešten, pošto se tvoja vrsta razvila mnogo miliona godina pošto je moja nestala."
<BR>&nbsp;&nbsp;&nbsp;&nbsp;&nbsp;"Putnik je jednom već uništio civilizaciju u našoj Galaksiji, a možda i više puta. Ova moć svemirskog putovanja suviše je krupna stvar za mlade vrste; ona takođe oslobađa i pojačava njihove destruktivne nagone. Stoga smo mi, pripadnici Druge civilizacije, podigavši se iz ruševina Prve, morali da preduzmemo odbrambene mere za slučaj Druge opsade. Samo mi koji smo se odrekli nasilja, možemo bezbedno da putujemo od zvezde do zvezde. Na taj način ćemo sačuvati galaktičku civilizaciju dok se ne završi Opsada."
<BR>&nbsp;&nbsp;&nbsp;&nbsp;&nbsp;Konačno su svi delovi počeli da se uklapaju. Sada se setio odlomka... prošlosti?... što ga je čuo ili pročitao na nekom mestu, koji je išao u prilog ovom objašnjenju. "Razarač... pogađa samo zloćudne umove?"
<BR>&nbsp;&nbsp;&nbsp;&nbsp;&nbsp;"Ne, ne zloćudne umove. Biti primitivan ne znači biti zao. To je neophodna etapa u evoluciji odrasle vrste. Ali, dok ona ne prođe, vrsta mora biti sačuvana od sebe same. Mora da ostane vezana za matičnu planetu i njenu neposrednu okolinu. Nije joj dato pravo da stupa u galaktičke veze... osim čiste razmene poruka, naravno. Zrelost zahteva dugo učenje."
<BR>&nbsp;&nbsp;&nbsp;&nbsp;&nbsp;"A vi Horveni ste jedna od odraslih vrsta?" Nameravao je da unese ironiju u glas, ali mu nije uspelo: već je verovao da su Horveni zaista zreli. "Zašto mlađe vrste moraju da rade za vas? Zašto sami ne postavljate stanice razarača?"
<BR>&nbsp;&nbsp;&nbsp;&nbsp;&nbsp;"Zato što nema dovoljno agresivnosti u našoj prirodi. Mi umemo da smislimo represivnu strategiju ali nismo u stanju da je primenimo. Kada bi ta miroljubivost zamrla u nama, ni sami ne bismo mogli da preživimo razarač."
<BR>&nbsp;&nbsp;&nbsp;&nbsp;&nbsp;Otuda ova privremena saradnja između preduzimljivih mlađih vrsta i pasivnih starijih. Jesu li bili u pravu? Da li je ovo bilo neophodno za spas civilizacije?
<BR>&nbsp;&nbsp;&nbsp;&nbsp;&nbsp;Pomislio je na nebrojena nasilja u ljudskoj istoriji, i nije mogao da porekne potrebu za ovakvim korakom. Ljudi su uvek bili voljni, čak i željni, da utroše više snage na besmislene ratove nego na bilo kakav miroljubiv poduhvat. Vlade su svake godine trošile milijarde dolara, franaka, rubalja na ratovanje, prepuštajući svoje siromašne podanike gladi. Čovek bi bio isti i u svemiru, samo što bi ulozi bili veći.
<BR>&nbsp;&nbsp;&nbsp;&nbsp;&nbsp;"Ja sam pripadnik mlade vrste", reče.
<BR>&nbsp;&nbsp;&nbsp;&nbsp;&nbsp;"Rane etape u razvoje tvoje vrste, tačno. Nijedna vrsta nije sama po sebi stara ili mlada. Može biti da će zenit ljudske vrste biti mnogo značajniji nego onaj Horvena. Možda će nam to znati da kaže neki posetilac iz Četvrte opsade. Nadamo se da će mere koje smo ovde preduzeli osposobiti tvoju vrstu za takva postignuća."
<BR>&nbsp;&nbsp;&nbsp;&nbsp;&nbsp;"I ja se nadam", reče Groton vatreno. A onda, prisetivši se, reče: "Kakva je druga strana terazija? Ako je ova strana prisilno očuvanje galaktičke civilizacije?
<BR>&nbsp;&nbsp;&nbsp;&nbsp;&nbsp;"Istraživanje, razumevanje, saznanje. O prirodi Putnika, i razlozima zbog kojih nas ovako kažnjava. Civilizacija koja je razvila takvu tehnologiju toliko je iznad Horvena koliko su oni iznad matičine košnice. Njegova svrha ne može biti da spreči naš razvoj."
<BR>&nbsp;&nbsp;&nbsp;&nbsp;&nbsp;"Zašto ne posetite izvor i uverite se?"
<BR>&nbsp;&nbsp;&nbsp;&nbsp;&nbsp;"To je pokušano tokom Prve opsade. Ali naši prethodnici nisu bili u stanju da načine mape zakrivljenosti svemira pre nego što su se otisnuli u potragu, i vangalaktički pohodi nisu bili uspešni."
<BR>&nbsp;&nbsp;&nbsp;&nbsp;&nbsp;"Šta je bilo s njima?"
<BR>&nbsp;&nbsp;&nbsp;&nbsp;&nbsp;"Nikada se nisu vratili. Neki su preživeli, ali su njihovi prenosni mehanizmi postali neupotrebljivi."
<BR>&nbsp;&nbsp;&nbsp;&nbsp;&nbsp;"Kako ste onda saznali za njih?"
<BR>&nbsp;&nbsp;&nbsp;&nbsp;&nbsp;"Njihovi tragovi naknadno su otkriveni pomoću makroskopa."
<BR>&nbsp;&nbsp;&nbsp;&nbsp;&nbsp;"Ali to je moglo da potraje milione godina, ako su bili u međugalaktičkom prostoru."
<BR>&nbsp;&nbsp;&nbsp;&nbsp;&nbsp;"Tako je. Signale je zabeležila Druga civilizacija, a i oni su uspeli samo zato što su bili posebno upućeni i budni. Makroskop je obično od male koristi izvan naše Galaksije. Kada su signali bili prepoznati, bilo je kasno da se pođe u pomoć pošiljaocima, iako je u to vreme putovanje bilo moguće. Ali ove žrtve su pomogle da bude načinjena opšta mapa dubokog svemira, i donele odgovore o prirodi kretanja u njemu. Verujemo da sada možemo da dosegnemo druge galaksije u našem jatu."
<BR>&nbsp;&nbsp;&nbsp;&nbsp;&nbsp;Međugalaktičko putovanje! "Nameravate, dakle, da saznate istinu o poreklu Putnika", reče Groton. Shvatio je da je to bio poduhvat sličan onom u koji se otisnula ljudska grupa. Verovali su da im je razarač neprijatelj, mada je u stvari bio prijatelj (doduše, mračan prijatelj); Zemlja je mogla biti opustošena mnogo puta od osvajačkih vrsta, da nije bilo te zaštite, i čovekova svest možda nikad ne bi dobila priliku da se razvije. Putnik je bio pravi neprijatelj... ali je i ovo bila samo pretpostavka, dok se ne utvrdi koliko je osnovana.
<BR>&nbsp;&nbsp;&nbsp;&nbsp;&nbsp;"Tvoj poziv me dovodi u iskušenje", reče Groton. "Perspektiva takvih istraživanja je čudesna. Ali, moja odanost pripada pre svega mojim bližnjima. Ne mogu tek tako..."
<BR>&nbsp;&nbsp;&nbsp;&nbsp;&nbsp;"Nisi među svojima. Uveravam te, matičin gnev zbog gubitka sadašnjeg truta brzo će proći. Kralj je onaj koji nam je potreban. Iako, naravno, možemo da uredimo da zauzmeš drugo telo, a ovo da vratiš..."
<BR>&nbsp;&nbsp;&nbsp;&nbsp;&nbsp;Ne! Ne! vrisnu trutov um. Ne šaljite me nazad samog!
<BR>&nbsp;&nbsp;&nbsp;&nbsp;&nbsp;"Aha, razumem", reče Horven. "Baš sam nemaran. Prirodno je da ne bi umeo da vladaš izmenjenom situacijom." Obraćao se neposredno trutu. "Ali, ne bi bilo u redu ostaviti te ovde u poniženju..."
<BR>&nbsp;&nbsp;&nbsp;&nbsp;&nbsp;Druga matica!
<BR>&nbsp;&nbsp;&nbsp;&nbsp;&nbsp;"Da, to bi se moglo", složi se Horven. "Ipak, moraš da imaš u vidu da ćeš biti sužanj Felka..."
<BR>&nbsp;&nbsp;&nbsp;&nbsp;&nbsp;Trut je bio sasvim voljan da rizikuje.
<BR>&nbsp;&nbsp;&nbsp;&nbsp;&nbsp;"Nemaš ništa protiv da uzmeš neki drugi oblik?" Horven upita Grotona. "Ne možemo ništa da učinimo ukoliko sve strane nisu saglasne. Veoma bi se razlikovao od svog normalnog lika."
<BR>&nbsp;&nbsp;&nbsp;&nbsp;&nbsp;"Horoskop ne kaže ništa o vrstama", promrmlja Groton. Na šta ovaj cilja?
<BR>&nbsp;&nbsp;&nbsp;&nbsp;&nbsp;Horven nije skidao šlem, i Groton je bio siguran da se priprema za još jedan prelazak. "U tvom vremenu još postoji horoskop?"
<BR>&nbsp;&nbsp;&nbsp;&nbsp;&nbsp;"Još? Hoćete da kažete da se vi ovde bavite astrologijom?"
<BR>&nbsp;&nbsp;&nbsp;&nbsp;&nbsp;"Zavisi šta misliš kad to kažeš? Ne znam dovoljno o tvojoj koncepciji da bih verovao u nju ili ne, a kamoli da bih se njom bavio. Ako bi razjasnio..."
<BR>&nbsp;&nbsp;&nbsp;&nbsp;&nbsp;"To... ja..." Groton otkri da mu nedostaju reči, jer nije očekivao ovakav smer razgovora. Na kraju je morao da pribegne konkretnom primeru, pošto su mu dobro poznata objašnjenja odjednom isparila iz sećanja. "Eto, ja sam rođen 11. oktobra 1940. u Ki Vestu, na Floridi. To znači... ali ti ne znaš zemaljsku hronologiju i geografiju!"
<BR>&nbsp;&nbsp;&nbsp;&nbsp;&nbsp;"Shvatam značenja, ipak. Nastavi."
<BR>&nbsp;&nbsp;&nbsp;&nbsp;&nbsp;"Vreme rođenja je 4:10 po podne, standardno istočno. To je važno za raspored kuća. Konfiguracija znakova i planeta je dakle u tom trenutku bila... pa, rođen sam u znaku Vage, sa suncem u sedmoj kući, mesecom u Vodoliji, Merkurom..."
<BR>&nbsp;&nbsp;&nbsp;&nbsp;&nbsp;"Ako mi daš tačne podatke, prevešću ih u svoj sistem", reče Horven. "Vidim da je tvoja astrologija slična jednoj od naših disciplina, ali se tvoje lokalno gledište naravno ne podudara."
<BR>&nbsp;&nbsp;&nbsp;&nbsp;&nbsp;"Možeš da preneseš moje podatke u svoju mapu?" Ovo je bilo podjednako čudesno dostignuće kao bilo koje ovde viđeno.
<BR>&nbsp;&nbsp;&nbsp;&nbsp;&nbsp;"Mi Horveni usavršili smo metodično uprošćavanje. Jedno od oruđa koja smo razvili jeste koncepcija jedinstvene horoskopije, koja nam omogućava da primenimo podatke svakog pojedinačnog sistema u Galaksiji na naš metod. Naravno, precizno uklapanje uzelo bi mnogo vremena, jer bismo u tvom slučaju morali da uračunamo priličnu vremensku razliku, ali sada možemo da napravimo bar grub raspored."
<BR>&nbsp;&nbsp;&nbsp;&nbsp;&nbsp;Sledećih sat vremena su upoređivali beleške, zaboravivši na sve, osim što je Horven povremeno rukovodio prenosom, preko šlema. Nije mu bila potrebna mapa u koju bi bili uneseni podaci, jer ih je sve imao u pamćenju.
<BR>&nbsp;&nbsp;&nbsp;&nbsp;&nbsp;"Moj približni proračun pokazuje da ćeš ući u novu sferu iskustva u životnom dobu od četrdeset dve vaše godine", zaključi Horven na kraju.
<BR>&nbsp;&nbsp;&nbsp;&nbsp;&nbsp;"Moj takođe", reče Groton. "Kod mene sunce napušta Škorpiju u tom trenutku." Zastao je. "Jao! Pa to je sada!"
<BR>&nbsp;&nbsp;&nbsp;&nbsp;&nbsp;"Naravno, pošto ideš s nama."
<BR>&nbsp;&nbsp;&nbsp;&nbsp;&nbsp;Baš zgodno. "Ali, moja žena..."
<BR>&nbsp;&nbsp;&nbsp;&nbsp;&nbsp;"Daj mi njenu konfiguraciju, i videćemo kako se ona uklapa u tu sliku."
<BR>&nbsp;&nbsp;&nbsp;&nbsp;&nbsp;Groton ga posluša, iako je osećao sve veću bojazan u vezi s tim. Ovo biće, predstavnik razvijene vrste, bilo je zastrašujuće inteligentno na svoj zagonetni način.
<BR>&nbsp;&nbsp;&nbsp;&nbsp;&nbsp;"Žao mi je", reče tada Horven. "Ovo nije činjenica koja bi ti se ukazala u tvom nešto užem sistemu, ali moj je, ako smem to da kažem a da ne budem uvredljiv, nešto razvijeniji. Tvoja žena je mrtva."
<BR>&nbsp;&nbsp;&nbsp;&nbsp;&nbsp;Reči ga pogodiše kao fizički udarac. "Ali..."
<BR>&nbsp;&nbsp;&nbsp;&nbsp;&nbsp;"Tvoja astrologija ne može tačno da odredi takav događaj, ali naša može. Čak i ako ostavimo dužnu rezervu zbog moguće greške prilikom uklapanja, verovatnoća je doslovno nepobitna. Njena nit se iznenada prekida."
<BR>&nbsp;&nbsp;&nbsp;&nbsp;&nbsp;Groton ostade kao presečen, još nevoljan da poveruje. "Kako... kada?"
<BR>&nbsp;&nbsp;&nbsp;&nbsp;&nbsp;"O tome još ne mogu da dam tačne podatke, ali mogu da ti kažem da ima elemenata ironije. Smrt je došla kao posledica njene lične odluke, donete u nastojanju da učini ono što je smatrala da je potrebno. Pogrešila je u proceni, ali je to bila plemenita smrt. Što se tiče pitanja kada... po ovom sistemu, pre otprilike devedeset osam miliona godina. Po tvom... pre deset minuta."
<BR>&nbsp;&nbsp;&nbsp;&nbsp;&nbsp;"Moram da joj se vratim!"
<BR>&nbsp;&nbsp;&nbsp;&nbsp;&nbsp;Horven skinu šlem. "Bolje da to ne radiš."
<BR>&nbsp;&nbsp;&nbsp;&nbsp;&nbsp;Groton se zagleda u neodređene crte i shvati, sa strašnom pouzdanošću, da je to istina. Sa životom koji je poznavao bilo je gotovo; povratak bi samo izazvao haos. Bio je osuđen na novo postojanje... sam.
<BR>
<BR>&nbsp;&nbsp;&nbsp;&nbsp;&nbsp;ZEMLJA
<BR>
<BR>&nbsp;&nbsp;&nbsp;&nbsp;&nbsp;Dok je Ajvo istraživao poslednje trojstvo, širila se blaga muzika fagota. Posmatrao je kako čile njegove mogućnosti. Rog ga je na kraju izneverio: nestao je, da se nikad ne vrati. Preostala je samo jedna nada... a opet, u ovom okruženju, bilo mu je nemoguće da joj pogodi temu.
<BR>&nbsp;&nbsp;&nbsp;&nbsp;&nbsp;Na zemlji je stajala lepa mlada žena. Dobacila mu je osmeh kao da je pregršt te zemlje, nastojeći da ga povuče u svoj svet, ali on prođe kraj nje. Onda je tu bio krupan bik koji je rio tle papkom, oličenje snage ali miroljubiv. Poslednja je bila koza: nežna ženka, rogata i bradata kako dolikuje njenoj vrsti, i s finim vimenom. Simbol je svakako pripadao muževnom jarcu, najtvrdoglavijoj od životinja! Možda je to i bio, na nekom drugom mestu, ali on je video ovo, i nije mogao da porekne.
<BR>&nbsp;&nbsp;&nbsp;&nbsp;&nbsp;Koza ga je posmatrala, pogled jednog oka je pokazivao RAZUMEVANJE, a drugog... zastao je da se uveri u to, iznenađen... LJUBAV. Stajao je pred jarcem, opčinjen meketanjem fagota i okruženjem zemlje, i nije mogao da govori.
<BR>&nbsp;&nbsp;&nbsp;&nbsp;&nbsp;Ona reče: "Muzika je ljubav u potrazi za rečima."
<BR>&nbsp;&nbsp;&nbsp;&nbsp;&nbsp;Onda ugleda, iza nje, uklesano u ispranu planinsku liticu, kao da je sveti zapis:
<BR>
<BR>&nbsp;&nbsp;&nbsp;&nbsp;&nbsp;U početku je bilo izvesnih poteškoća u postavljanju ometača, poznatijih kao "razarači", zato što su mnoge nerazvijene kulture bile nesposobne da shvate dugoročnu namenu ovih uređaja. Zadatak je ipak bio izvršen. Iako su galaktičke veze bile opravdano ometene tokom Druge opsade, civilizacija je pretrpela stazis umesto raspada.
<BR>&nbsp;&nbsp;&nbsp;&nbsp;&nbsp;Tokom petnaest do dvadeset hiljada godina, polja nekoliko razarača su se poklopila, i bile su odaslate posade da isključe njihove odbrambene uređaje. Prošlo je još vremena, ove stanice postale su odlagališta galaktičkih artefakata, pa su čak stekle status muzeja. Kako bi pojedine vrste dostigle zrelost i time postale imune na ometački signal, poželele bi da posete stanice, i ponekad bi ostavile proizvode sopstvenih kultura. Nerazvijene vrste, pak, nisu bile u stanju da posete stanice, zbog prirode signala, tako da odabir nije bio problem.
<BR>&nbsp;&nbsp;&nbsp;&nbsp;&nbsp;Druga opsada, kao i Prva, trajala je oko milion godina. Ovaj put se civilizacija skoro odmah oporavila, nije bilo opustošenih svetova niti istrebljenih vrsta, osim usled prirodnih činilaca.
<BR>&nbsp;&nbsp;&nbsp;&nbsp;&nbsp;Mreža razarača bila je posmatrana samo kao privremena mera, ne rešenje. Glavna zamisao bila je drugačije prirode. Preduzeto je prvo međugalaktičko istraživanje, i čitave nastanjene planete načinile su skok u duboki svemir. Vodeće rase među njima bile su Ngsloi, Horveni i Duoni. Cilj im je bio da saznaju pravu prirodu Putnika i razlog njegovog postojanja. Otisnuli su se na put... i nisu se više vratili.
<BR>&nbsp;&nbsp;&nbsp;&nbsp;&nbsp;Suština Putnikova nije otkrivena dok Treća civilizacija nije uhvatila izveštaje preživelih istraživača, udaljenih mnogo miliona godina. Istina, kako ju je prenela poruka sa Horva, bila je čudesna, i potpuno je izmenila prirodu galaktičke razmene.
<BR>
<BR>&nbsp;&nbsp;&nbsp;&nbsp;&nbsp;Afra oseti kako je zamah gura u različitu stvarnost. Osećala je zanos muzike, magiju galaktičke istorije, veličanstvenije od svega što je do tada proučavala. Prošla je kroz razdoblje bezvremenosti, utapanja u melodiju; onda se okruženje ustalilo i našla se u...
<BR>&nbsp;&nbsp;&nbsp;&nbsp;&nbsp;U supermarketu.
<BR>&nbsp;&nbsp;&nbsp;&nbsp;&nbsp;Ispred nje se protezao prolaz između visokih gondola sa hranom u konzervama: s jedne strane pasulj... lima, pinto, bubrežnjak, mornarički, severnjački bob, vegetarijanski, sa svinjetinom, crno sočivo... Sa druge strane - ostalo povrće... krompir, konzervirani beli u kriškama, kukuruz, kukuruz u klipu, kukuruz kao krem,; paradajz kuvani, grašak sušeni, repa sečena. Iza najbližih gondola nalazile su se gajbice sa svežim povrćem, lisnato zelenim, okruglo crvenim, pahuljasto belim. Preko puta je bio glavni deo prodavnice: uredni viseći natpisi označavali su nosače; bilo je piramida od voćnih sokova u konzervi, kutija sa mlekom u prahu, kartona cigareta, vreća s ugljem i jedanaesti tom knjige sa kuponima za popust.
<BR>&nbsp;&nbsp;&nbsp;&nbsp;&nbsp;Kupci su prolazili sa žičanim kolicima, njihova bučna deca razulareno su trčala okolo, kijala u uvelu zelenu salatu, prolivala boce sa sokom od grejpa na izlizane pločice, i jela banane pre nego što bi bile izmerene i zapakovane, bacajući kore iza velikih kutija sa praškom za pranje, gde ih čistačice danima neće pronaći. Užurbane domaćice odustajale su od kupovine pakovanja sladoleda od pola galona, i ostavljale ih da se tope na policama sa gumama za žvakanje. Trbušasti, suncem opaljeni muškarci vukli su se kraj njih u kratkim pantalonama i sa razdrljenim maljavim grudima, uzimajući pakovanja konzervi piva; tek ocvale devojke okupljale su se uz kikot oko polica sa časopisima, ne obraćajući pažnju na natpis MOLIMO, NE ČITAJTE U RADNJI.
<BR>&nbsp;&nbsp;&nbsp;&nbsp;&nbsp;Afra je stajala usred svega toga, upijajući. Ovo nije bila vizija kakvu je očekivala. Samoposluga je bila obična, ljudski likovi tipični. Sve je pripadalo svakodnevnom životu srednje klase i nije bilo ničeg tuđinskog ili neobičnog, osim ponešto staromodne atmosfere. "Istina" o Putniku ovde svakako nije bila osvetljena na očigledan način.
<BR>&nbsp;&nbsp;&nbsp;&nbsp;&nbsp;Okrenula se oko sebe tražeći izlaz. Pretpostavljala je da će se ova vizija održati izvesno vreme, i da će se pokazati ono što je trebalo da se pokaže, bez obzira na njene postupke. Mogla je samo da sačeka i da se trudi da sačuva mir.
<BR>&nbsp;&nbsp;&nbsp;&nbsp;&nbsp;Pogled joj se zadrža na čoveku koji je stajao u najbližem redu pred kasom. Bio je umotan kao da se brani od oluje, iako je temperatura u prodavnici bila prijatna. Nosio je i visok svilen šešir, nakrivljen na barapski način. Ruka mu je bila zavučena u džep kao da traži sitan novac, i nekako joj je bio poznat.
<BR>&nbsp;&nbsp;&nbsp;&nbsp;&nbsp;A onda je vrisnula i potrčala niz prolaz, dalje od tog prizora, užasnuta. Zanela se i udarila u policu sa pasuljem, ozledivši rame i preturivši konzerve, koje popadaše oko nje i zakotrljaše se preko prolaza. Ljudi su se okretali da vide kakva je to gužva, iznenađeni.
<BR>&nbsp;&nbsp;&nbsp;&nbsp;&nbsp;"Ne!" piskavo je zavapila. "Ne verujem u to! Neću..."
<BR>&nbsp;&nbsp;&nbsp;&nbsp;&nbsp;Reakcija je bila tako negativna da je prizor zatreperio, gubeći realnost. Znala je da je to vizija, imala je snažnu volju, i to je bilo dovoljno. Postavka nije mogla da je zadrži duže nego što je košmar mogao da zadrži spavača koji je shvatio da je to san, i svesno ga odbacio.
<BR>&nbsp;&nbsp;&nbsp;&nbsp;&nbsp;Ukaza joj je prostorija u stanici razarača, s ostalima koji su dolebdeli nazad na svoja mesta. Probila se na drugu stranu.
<BR>&nbsp;&nbsp;&nbsp;&nbsp;&nbsp;Činilo joj se da su Harold i Beatriks pri svesti, ali je onda primetila da ne reaguju na stvarne događaje. Oči su im se pokretale, udovi micali, i povremeno bi jedno od njih progovorilo... ali nisu obraćali pažnju na nju niti jedno na drugo. Bili su duboko u svojim vizijama.
<BR>&nbsp;&nbsp;&nbsp;&nbsp;&nbsp;Ajvo je još svirao na svom instrumentu. Sve su činile njegove ruke; nije bilo potrebe da duva u pisak. Zvuci su bili hor instrumenata, čitav orkestar, ali sa četiri preovlađujuća: violinom, flautom, francuskim rogom i fagotom. Čak je mogla da razazna pojedine melodije. Najsnažnija je za nju bila melodija fagota, iako je znala da je to težak instrument za sviranje. Neko joj je jednom pričao o fagotisti koji je poludeo zbog reakcije tela na vibracije piska, naprezanja usana i produženog disajnog napora; patio je od hroničnog gušenja tokom dužih deonica pošto nikada nije imao vremena da izdahne, tako da mu je mozak bio neishranjen kiseonikom. Odbacila je ovakvu pomisao još u detinjstvu, ali je znala da fagot na izvestan način prkosi važećim zakonima o zvuku, i da standardni prstored ne garantuje prave tonove.
<BR>&nbsp;&nbsp;&nbsp;&nbsp;&nbsp;Setila se da je slušala... pre nekoliko minuta? sati?... jednu deonicu za fagot koja je bila omiljena među kompozitorima; bili su svi odreda zaljubljeni u boju tona ovog instrumenta, i klovnovski prizvuk njegovog gornjeg registra. Imala je prilike da čuje oboje, pre kratkog vremena, kada je bila...
<BR>&nbsp;&nbsp;&nbsp;&nbsp;&nbsp;Koza?
<BR>&nbsp;&nbsp;&nbsp;&nbsp;&nbsp;Odbacila je ovu sugestiju. Muzika je očito imala snagu... snagu da projektuje članove ove družine u pojedinačne vizije. Da li je i Ajvo imao viziju? Svirao je... a ipak su mu se oči pokretale a usne razdvajale kao u govoru, bez zvuka. Delimičnu viziju, možda.
<BR>&nbsp;&nbsp;&nbsp;&nbsp;&nbsp;Pobegla je košmaru koji je bio predviđen za nju, ali ovo nije izgledalo bolje. Bila je telesno s drugima, ali zapravo sama. Šta je pošlo naopako? U redu da se nađe i viziji istorije ili filozofije, ali u supermarketu!
<BR>&nbsp;&nbsp;&nbsp;&nbsp;&nbsp;Beatriks progovori: prvo postiđen smeh, a onda reči. "Nisam lepa! Imam skoro četrdeset godina!"
<BR>&nbsp;&nbsp;&nbsp;&nbsp;&nbsp;Skoro. Harold je naravno načinio jedan od onih svojih horoskopa za nju, gde se pominjalo nešto o "kolebljivim" planetnim tipovima. Odatle je, kakve li ironije, zaključio da je Beatriks prava žena za njega. Da li je bio u pravu? Činilo se da jeste. A šta bi imao da kaže o Afrinim bračnim sklonostima, određenim trenutkom kada se rodila? Nikad mu to nije priznala, ali je bila prilično radoznala.
<BR>&nbsp;&nbsp;&nbsp;&nbsp;&nbsp;Kao da odgovara svojoj ženi, Harold reče: "Statičku četku za maticu."
<BR>&nbsp;&nbsp;&nbsp;&nbsp;&nbsp;Ajvo je svirao dalje, i iz njegovog čudnog instrumenta širila se muzika simfonije kroz odaju. Deonice fagota i dalje su uticale na Afru, ni glasne ni prodorne, ali ipak prožimajuće na svoj način. Dok je posmatrala, skoro da je mogla da raspozna obrise drvenog duvačkog instrumenta u njegovim rukama. Osam stopa cevi koja se sužavala i preplitala oko sebe same, s nagnutim vitkim piskom u kome je bila dvostruka trska, s otvorima za ovladavanje notama. Tema je bila ekspresivna, raspoznatljiva, pobudljiva, majstorska, duševna; nosila je, vukla dole u...
<BR>&nbsp;&nbsp;&nbsp;&nbsp;&nbsp;Otrgla se, odbijajući da se vrati u onu viziju.
<BR>&nbsp;&nbsp;&nbsp;&nbsp;&nbsp;"Veoma je lepo", reče Beatriks. "Ali..."
<BR>&nbsp;&nbsp;&nbsp;&nbsp;&nbsp;"Trut će preuzeti komandu", odgovori Harold.
<BR>&nbsp;&nbsp;&nbsp;&nbsp;&nbsp;Trenutak ćutnje. "Mnogo vam hvala."
<BR>&nbsp;&nbsp;&nbsp;&nbsp;&nbsp;Afra je posmatrala i slušala, potiskujući sveprisutnu muziku u pozadinu svesti. Oni su učestvovali, a ona sama nije, i to ju je brinulo... Ali njena je vizija bila neprihvatljiva. Da li bi mogla da učestvuje u njihovim?
<BR>&nbsp;&nbsp;&nbsp;&nbsp;&nbsp;"Koji su neposredni ciljevi?" upita Harold.
<BR>&nbsp;&nbsp;&nbsp;&nbsp;&nbsp;Afra podiže obrvu. "Neposredni ciljevi? Otkriti šta je zapravo..."
<BR>&nbsp;&nbsp;&nbsp;&nbsp;&nbsp;"A mine će sprečiti buduće napade?"
<BR>&nbsp;&nbsp;&nbsp;&nbsp;&nbsp;"Zavisi od toga šta..."
<BR>&nbsp;&nbsp;&nbsp;&nbsp;&nbsp;"Kakve je snaga Felka u odnosu na nas?"
<BR>&nbsp;&nbsp;&nbsp;&nbsp;&nbsp;Afra slegnu ramenima. "Mislim da nisi u toku, Harolde."
<BR>&nbsp;&nbsp;&nbsp;&nbsp;&nbsp;"Koliko vremena imamo?"
<BR>&nbsp;&nbsp;&nbsp;&nbsp;&nbsp;Pogledala je Beatriks i Ajva. "Možda čitavu večnost, Harolde, ako ne izađemo odavde pre nego što izgladnimo. Ako se može izgladneti u svetu vizija. Snevanje je možda zabavno, ali, kao što kaže Frost..."
<BR>&nbsp;&nbsp;&nbsp;&nbsp;&nbsp;"Koliko imamo vremena pre nego što se neprijatelj probije i uništi stanicu?"
<BR>&nbsp;&nbsp;&nbsp;&nbsp;&nbsp;"Ne bih rekla da je Robert Frost uistinu neki neprijatelj. On..."
<BR>&nbsp;&nbsp;&nbsp;&nbsp;&nbsp;"Planirate da čekate da napadnu?"
<BR>&nbsp;&nbsp;&nbsp;&nbsp;&nbsp;"Kao što reče Frost: 'Divne, mračne i duboke su sanje, / Al' mene veže obećanje, / I dugi puti pred spavanje, / I dugi puti...'"
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Harolde, za pesmu se ne pita 'zašto'!"
<BR>&nbsp;&nbsp;&nbsp;&nbsp;&nbsp;"Ali pošto su njihovi brodovi grupisani i u punoj brzini, naše raštrkane snage ne mogu se nadati da će ih sve zaustaviti. Bio bi dovoljan jedan brod da raznese stanicu."
<BR>&nbsp;&nbsp;&nbsp;&nbsp;&nbsp;"Naravno, Frost je rekao 'šume' umesto 'sanje' ali sam mislila da..."
<BR>&nbsp;&nbsp;&nbsp;&nbsp;&nbsp;"Nemate priručnike o strategiji?"
<BR>&nbsp;&nbsp;&nbsp;&nbsp;&nbsp;"Ne, nemam, proklet bio! 'Vatam na seksepilnost!"
<BR>&nbsp;&nbsp;&nbsp;&nbsp;&nbsp;"Ako preživi."
<BR>&nbsp;&nbsp;&nbsp;&nbsp;&nbsp;"Ako ti preživiš. Nemoguć si, Harolde."
<BR>&nbsp;&nbsp;&nbsp;&nbsp;&nbsp;"A Felci su slično organizovani? Nema proučavanja istorijskih iskustava?"
<BR>&nbsp;&nbsp;&nbsp;&nbsp;&nbsp;Okrenula mu je leđa, zaključivši da joj nije bogzna kako zabavno. Ponovo ju je prelila blaga melodija fagota, i ona joj se odupre. Sada je mogla da vidi čak i telo instrumenta, od ružinog drveta, s istaknutim krugom od slonovače oko otvora na vrhu. Uprkos čudnovatim okolnostima, bila je dirnuta izrazitom lepotom Ajvove muzike. Preuzeo je ovu tuđinsku napravu i proizveo... simfoniju, u kojoj je svaka tema, svaki instrument bio neupadljiv i savršen. Bio je nadaren fagotista, kao i izuzetan flautista. Da je samo ranije saznala za njegov muzički dar!
<BR>&nbsp;&nbsp;&nbsp;&nbsp;&nbsp;Beatriks je izgledala nesrećno. "Ovde?" upita.
<BR>&nbsp;&nbsp;&nbsp;&nbsp;&nbsp;Afra se pitala šta ju je toliko uznemirilo; a onda, posmatrajući šta radi, počela je da shvata. Neodgovarajući sanitarni uslovi, u toj viziji. Prišla je da joj pomogne, da bi je poštedela sramote kada se probudi. Pokazalo se da su to samo pokreti, i malo kasnije starija žena zaspa.
<BR>&nbsp;&nbsp;&nbsp;&nbsp;&nbsp;Prolazilo je vreme.
<BR>&nbsp;&nbsp;&nbsp;&nbsp;&nbsp;Harold je ponovo progovorio o brodovima, o taktici i pregovorima. Začudo, nijednom o astrologiji. Bila bi srećnija da jeste.
<BR>&nbsp;&nbsp;&nbsp;&nbsp;&nbsp;Afra je vežbala plivanje u vazduhu, i udaljila se od ostalih. Istraživala je međe prostorije, ali je magla postala gusta. "Divna, mračna i duboka", pomislila je, i u ovom stanju slobodnog pada nije imala osećaj za pravac. Shvatila je da tu može da se izgubi, da ostane i bez onog nazovidruštva ostalih, i to joj se nije učinilo nimalo privlačno.
<BR>&nbsp;&nbsp;&nbsp;&nbsp;&nbsp;Vratila se grupi, i zagledala se u Ajva i njegov mitski orkestar, i dozvolila sebi da otplovi u san. Kada se ovo završi, moraće da raspravi neke... ah, važne stvari... s njim. Njegovi... pa, darovi... i... njegovi...
<BR>&nbsp;&nbsp;&nbsp;&nbsp;&nbsp;Kada se probudila, ništa se nije promenilo.
<BR>&nbsp;&nbsp;&nbsp;&nbsp;&nbsp;"Zaista se ne razumem u mesta za logorovanje", rekla je Beatriks.
<BR>&nbsp;&nbsp;&nbsp;&nbsp;&nbsp;Prošlo je bar nekoliko sati... ali ona nije bila gladna niti je osećala neku drugu fizičku potrebu. Kao da su se telesni procesi privremeno zaustavili, izuzev onih prividnih (ali neostvarenih), radi verodostojnosti vizija. Svest se održala, neposredno ili posredno, kod svakog od njih uprkos stanju stazisa u kome su se nalazili. Još jedno čudo galaktičke nauke? Što da ne.
<BR>&nbsp;&nbsp;&nbsp;&nbsp;&nbsp;Ajvo je još svirao. Pitala se kako su to izdržavale njegove zaposlene ruke. Nema ni zamora? U svakom slučaju, činilo se da će se vizije okončati kada utihne muzika. A onda?
<BR>&nbsp;&nbsp;&nbsp;&nbsp;&nbsp;Njihov zadatak... njen zadatak... doveo ih je na ovo jezivo mesto, ali je završetak ipak bio nestvaran. Gde je neprijatelj? Kamo rasplet? Nije baš očekivala da će se boriti s čoporom izgladnelih čudovišta, ali ovo?
<BR>&nbsp;&nbsp;&nbsp;&nbsp;&nbsp;Prođoše sati. Harold je spavao. Beatriks je prošla kroz tajanstveno razdoblje užasa, uzvikujući "Ubijte ga!" i, pošto se smirila: "Pa to je čovek!". Zatim je sasvim utihnula.
<BR>&nbsp;&nbsp;&nbsp;&nbsp;&nbsp;Harold je razgovarao s nekim ili nečim, očigledno neljudskim, nadljudskim. Odlomci razgovora otkrivali su mnogo toga. "Vi ste jedni-u-hiljadu! Vrsta koja je imuna na razarač... Vi... vi ste tvorci razarača! ...Zašto to radite? Zašto zadržavate jedini pravi svemirski pogon za sebe?" A potom: "Znači da ja treba da... učestvujem i na drugoj strani? Iako nisam siguran ni da se slažem s ovom stranom?"
<BR>&nbsp;&nbsp;&nbsp;&nbsp;&nbsp;Budan ili u snu, Harold je bar znao na kojoj je strani. Igrao je, na svoj način, dobru partiju. Afra bi u njegovom (prividnom) položaju preskočila uglađene izjave i rekla tom nekom da ide do đavola, naglavačke.
<BR>&nbsp;&nbsp;&nbsp;&nbsp;&nbsp;"Razarač... razara samo zle umove?"
<BR>&nbsp;&nbsp;&nbsp;&nbsp;&nbsp;Afra je polako sastavljala sliku. Zli umovi... kao onaj Bredlija Karpentera? Harold valjda ne bi podlegao kazuistici takve vrste.
<BR>&nbsp;&nbsp;&nbsp;&nbsp;&nbsp;Ali su neki drugi odlomci onoga što je rekao probudili u njoj začetke duboke sumnje. Možda su, na kraju, pogrešno shvatili razarač? Nemoguće... a ipak...
<BR>&nbsp;&nbsp;&nbsp;&nbsp;&nbsp;Beatriks ponovo progovori. Razgovarala je s nekim o vatri i vodi i humanosti. Prethodno je dugo dozivala "Crnče... crnče... gde si?" Afra je morala da se privikne na zamorno ponavljanje. Sada su oboje razgovarali, i Harold se konačno vratio na temu astrologije. Bilo je teško istovremeno pratiti oba razgovora, tako da je morala da se zadovolji odlomcima jednog ili drugog.
<BR>&nbsp;&nbsp;&nbsp;&nbsp;&nbsp;Tada: "Nisi se prevarila, Dolora."
<BR>&nbsp;&nbsp;&nbsp;&nbsp;&nbsp;Beatriks je prošla kroz niz grčevitih pokreta, a zatim je naporno koračala i plivala, dok je Harold nastavio da zadovoljno ćaska o astrološkim metodama. Onda dođe iznenadni izliv reči: "Ali vi ne razumete! Morate da me saslušate..."
<BR>&nbsp;&nbsp;&nbsp;&nbsp;&nbsp;Glas joj preseče nerazgovetan zvuk, i Beatriks se zgči, lica iskrivljenog u agoniji.
<BR>&nbsp;&nbsp;&nbsp;&nbsp;&nbsp;Afra odvesla do nje što je brže mogla, shvativši da je pridodat nov, ružan element. Da započinje neka neznana kriza.
<BR>&nbsp;&nbsp;&nbsp;&nbsp;&nbsp;Ajvo je svirao.
<BR>&nbsp;&nbsp;&nbsp;&nbsp;&nbsp;Beatriks je nepomično ležala kada joj je prišla. Pokušala je da je pridigne, ali se ona samo okretala u nultoj gravitaciji. Ionako je bilo uzalud, položaj nije menjao situaciju, jer nije imala težinu. Postupala je bez razmišljanja, i bez rezultata.
<BR>&nbsp;&nbsp;&nbsp;&nbsp;&nbsp;Odjednom shvati da Beatriks ne diše.
<BR>&nbsp;&nbsp;&nbsp;&nbsp;&nbsp;Afra joj obuhvati glavu, gurnu joj prst u usta da ukloni moguću prepreku, i primeni poljubac života: disanje usta na usta.
<BR>&nbsp;&nbsp;&nbsp;&nbsp;&nbsp;Ništa se nije promenilo, ali je ona bila uporna, ubacujući vazduh u Beatriksina pluća, prekidajući da sama udahnu, i pritiskajući nepomične grudi da izbaci vazduh. Ni ovde nije mogla da računa na pomoć sile teže.
<BR>&nbsp;&nbsp;&nbsp;&nbsp;&nbsp;Dok je radila u obuzdavanom očajanju, slušajući Ajvov fagot i Haroldove istovremene primedbe, prizori zajedničkih doživljaja bleskali su joj pred očima.
<BR>&nbsp;&nbsp;&nbsp;&nbsp;&nbsp;Beatriks, na stanici-torusu, nosi poslužavnik sa hranom za njihov prvi obed učetvoro: ona i Harold, Afra i Ajvo... i Bred, u to vreme. Beatriks kraj nje kada se Džozef odbacio u svemir sa makroskopom. Beatriks dok je pokušavala da shvati složenu zamisao tokom jednog od prvih razgovora. Beatriks kako objavljuje "Zasedanje je otvoreno!" Beatriks u svemirskom odelu, oprezno ispituje Šen, Tritonov mesec.
<BR>&nbsp;&nbsp;&nbsp;&nbsp;&nbsp;Beatriks, koja je uvek tako blagotvorno delovala. Bleskovi nebitnih detalja... ali sada tako značajni, sada kad je Afra shvatila koliko su važni bili tiho prisustvo i podrška starije žene, za nju.
<BR>&nbsp;&nbsp;&nbsp;&nbsp;&nbsp;Starije? Beatriks nikada nije izgledala tako mlado kao u ovom trenutku...
<BR>&nbsp;&nbsp;&nbsp;&nbsp;&nbsp;Još nije disala... i srce joj nije kucalo.
<BR>&nbsp;&nbsp;&nbsp;&nbsp;&nbsp;Beatriks kako održava baštu na Tritonu. Beatriks se histerično žesti dok je brani tokom onog kobajagi, a opet ne tako kobajagi suđenja.
<BR>&nbsp;&nbsp;&nbsp;&nbsp;&nbsp;"Triks! Triks!" zavapila. "Samo si ti razumela..."
<BR>&nbsp;&nbsp;&nbsp;&nbsp;&nbsp;Uzalud; Beatriks je bila mrtva.
<BR>&nbsp;&nbsp;&nbsp;&nbsp;&nbsp;Afra se odvoji i odbaci prema Haroldu. Zgrabila ga je za ramena i prodrmala, tresući se jače nego on. "Probudi se! Probudi se!"
<BR>&nbsp;&nbsp;&nbsp;&nbsp;&nbsp;Harold nije reagovao.
<BR>&nbsp;&nbsp;&nbsp;&nbsp;&nbsp;"Harolde... tvoja žena je mrtva!" povikala mu je na uvo, šamarajući ga.
<BR>&nbsp;&nbsp;&nbsp;&nbsp;&nbsp;Na to je počeo da se miče. "Ali..."
<BR>&nbsp;&nbsp;&nbsp;&nbsp;&nbsp;"Umrla je malopre, i ja ne mogu... ne mogu... moraš nešto da učiniš! Probudi se!"
<BR>&nbsp;&nbsp;&nbsp;&nbsp;&nbsp;Izgledao je ošamućeno. "Kako... kada...?"
<BR>&nbsp;&nbsp;&nbsp;&nbsp;&nbsp;Afra žurno objasni, neprestano ga drmajući da ne bi opet zamro.
<BR>&nbsp;&nbsp;&nbsp;&nbsp;&nbsp;Oči mu se raširiše. "Moram da odem do nje!"
<BR>&nbsp;&nbsp;&nbsp;&nbsp;&nbsp;A onda je, postepeno, opet omlitavio, i ništa što je ona učinila nije moglo da ga oživi. San ga je još jednom uzeo.
<BR>&nbsp;&nbsp;&nbsp;&nbsp;&nbsp;Afra pogleda oko sebe u groznici očajanja... i ugleda Ajva, koji je svirao.
<BR>&nbsp;&nbsp;&nbsp;&nbsp;&nbsp;Bilo je vreme da muzika utihne.
<BR>&nbsp;&nbsp;&nbsp;&nbsp;&nbsp;Prišla je i istrgla mu instrument iz ruku.
<BR>&nbsp;&nbsp;&nbsp;&nbsp;&nbsp;Orkestar zamuknu i zvuk uminu u maglovitim daljinama dvorane.
<BR>&nbsp;&nbsp;&nbsp;&nbsp;&nbsp;Ispod njih se ponovo pojavio pod, i zidovi oko njih, mnogo bliže nego što je pretpostavljala da jesu, i vrata ispred i iza njih. Vratila im se težina.
<BR>&nbsp;&nbsp;&nbsp;&nbsp;&nbsp;Posmatrala je Ajva, čekajući da se osvesti. Nekoliko trenutaka je samo sedeo, zamućenih očiju. Onda je podigao glavu, oštrim odlučnim pokretom koji mu nije bio svojstven, i zagledao se pravo u nju.
<BR>&nbsp;&nbsp;&nbsp;&nbsp;&nbsp;"Hvala ti, lutko", rekao je.
<BR>&nbsp;&nbsp;&nbsp;&nbsp;&nbsp;"Ajvo... dogodilo se nešto užasno. Beatriks..."
<BR>&nbsp;&nbsp;&nbsp;&nbsp;&nbsp;Gipko je ustao, šireći prste kao da su mu se ukočili. "Znam. Crnja ju je proburazio harpunom. Ludača."
<BR>&nbsp;&nbsp;&nbsp;&nbsp;&nbsp;Afra je zurila u njega.
<BR>&nbsp;&nbsp;&nbsp;&nbsp;&nbsp;"A tvoj inženjer... sada je u stazisu, na putu u duboki svemir. Ova igračka više ne može da ga dosegne. Proći će godine pre nego što se probudi, ako se ikad probudi. Spala knjiga na dva slova, mala."
<BR>&nbsp;&nbsp;&nbsp;&nbsp;&nbsp;Ona ustuknu. "Ti nisi Ajvo! Ti si..."
<BR>&nbsp;&nbsp;&nbsp;&nbsp;&nbsp;Podigao je instrument-orkestar. "Ajvo-Ajvon-Ivan-Johan-Džon-Šon-Šejn-Šen! Raskinula si lanac, plavooka. Umešala si se... ponovo!... i tako je Ajvo, moja idiotska krajnost, izgubio, baš kao i Bred. Imaš ti dara za to. A sad..."
<BR>&nbsp;&nbsp;&nbsp;&nbsp;&nbsp;Sećanje... na nešto važno... gurkalo joj je površinu svesti, ali ona nije imala vremena za to. Potrčala je prema vratima, ne razmišljajući kuda to ide i zašto.
<BR>&nbsp;&nbsp;&nbsp;&nbsp;&nbsp;"Polako, slatkišu", doviknu Šen za njom. "Nisam još završio s tobom. Podigao je muzičku napravu i dramatično je postavio preda se. "U stvari, još nisam ni počeo."
<BR>&nbsp;&nbsp;&nbsp;&nbsp;&nbsp;Već je bila na samim vratima, i iza njih je videla osvetljeni hodnik. Nije bio od onih kroz koje su ušli. Pošla je onamo...
<BR>&nbsp;&nbsp;&nbsp;&nbsp;&nbsp;I naletela na gipku ogradu.
<BR>&nbsp;&nbsp;&nbsp;&nbsp;&nbsp;Protivudar je odbaci na pod. Dočekala se na stražnjicu, okrenuta prema središtu prostorije.
<BR>
<BR>&nbsp;&nbsp;&nbsp;&nbsp;&nbsp;ZNAK U USPONU
<BR>
<BR>&nbsp;&nbsp;&nbsp;&nbsp;&nbsp;To više nije bila prostorija. Bio je to stadion, ispunjen licima zagledanim uvis, neraspoznatljivim i sa bukom gomile u pozadini. Nalazila se na uzdignutoj platformi, ograđenoj elastičnim konopcima. Bila je kvadratnog oblika: neka vrsta bokserskog ili rvačkog ringa.
<BR>&nbsp;&nbsp;&nbsp;&nbsp;&nbsp;Šen je upravo ulazio u suprotni ugao, odeven u bokserski šorts i u duboke patike. Njegova mišićava prsa smeđe su se presijavala u osvetljenju sa tavanice, i oči i zubi su mu blistali.
<BR>&nbsp;&nbsp;&nbsp;&nbsp;&nbsp;Njen pogled ga je uhvatio u tom položaju: bokser koji ulazi u ring. Bio je to, videla je, trenutak potpune nadmoći za njega. Nije mogla ništa da učini da ga zaustavi, ili bar omete, šta god da je nameravao.
<BR>&nbsp;&nbsp;&nbsp;&nbsp;&nbsp;Kao da je prepoznao snagu te slike, zastao je, s glavom u ringu, jednom nogom napolju, držeći rukom razmaknut konopac. "Ništa ne razumeš, zar ne, gusko?" reče. "Nemaš pojma šta sve ovo znači. Bogamu, prava si, čistokrvna klada, nisi, bre, dorasla ni rođenom simbolu."
<BR>&nbsp;&nbsp;&nbsp;&nbsp;&nbsp;Ustala je, ali je oklevala da napusti ogradu od konopaca dok ne sazna šta Šen planira, i kakve je još prepreke u stanju da dočara. A možda je bilo sigurnije u ringu nego napolju.
<BR>&nbsp;&nbsp;&nbsp;&nbsp;&nbsp;Ustala je, ali je oklevala da napusti ogradu od konopaca dok ne sazna šta Šen planira i kakve je još prepreke u stanju da dočara. A možda je bilo sigurnije u ringu nego van njega.
<BR>&nbsp;&nbsp;&nbsp;&nbsp;&nbsp;Nije se odmah pokrenuo, i u tom napetom iščekivanju stigla je da osmotri sebe. Bila je u istoj odeći: kilote do iznad kolena, patike s kopčom, izrađene da stanu u prostrane cipele svemirskog odela, rastegljiva bluza, traka u kosi. Oprema je bila oskudna, radi pokretljivosti i provetravanja u svemirskom odelu, i privlačna, radi privlačnog izgleda van njega. Brinula je o izgledu i nije se stidela da to prizna, a imala je i poseban razlog da izgleda lepo u ovom trenutku.
<BR>&nbsp;&nbsp;&nbsp;&nbsp;&nbsp;Ali, sada je Beatriks bila mrtva a Harold negde daleko, dok se Ajvo na groteskan način povukao u korist Šena.
<BR>&nbsp;&nbsp;&nbsp;&nbsp;&nbsp;Beatriks - zaneseno zagledana u tuđinske slike.
<BR>&nbsp;&nbsp;&nbsp;&nbsp;&nbsp;Harold - opčinjen čudnim mašinama.
<BR>&nbsp;&nbsp;&nbsp;&nbsp;&nbsp;Ajvo...
<BR>&nbsp;&nbsp;&nbsp;&nbsp;&nbsp;Njene jučerašnje želje postale su beznačajne. Nije mogla čak ni da se posveti tugovanju, iako će ono doći čim se završi ova jurnjava.
<BR>&nbsp;&nbsp;&nbsp;&nbsp;&nbsp;Njeni izgledi su se sada zasnivali na fizičkim prednostima: odeća je ni na koji način neće ometati, a sama je dovoljno zdrava da se kreće brzo i čilo. Znala je, iz prilično prisnog dodira, da Ajvova i Šenova muskulatura nije posebno razvijena. Prividna mišićavost njegovog sadašnjeg tela bila je deo opsene, budne vizije koju je nekako dočarao za oboje. Nije sumnjala da bi je Šen bez muke savladao kada bi je sustigao, sa svim onim svojim razornim veštinama... ako bude mogao da je sustigne.
<BR>&nbsp;&nbsp;&nbsp;&nbsp;&nbsp;Ograničila je svoje prednosti na one telesne. Nije sumnjala u njegovu umnu nadmoć. Emotivno je možda još bio dete, ili u najboljem slučaju dečak; intelektualno je bio najveći genije koga je proizvelo čovečanstvo.
<BR>&nbsp;&nbsp;&nbsp;&nbsp;&nbsp;Dok je ona razmatrala ove stvari, on je govorio. Kao da se razmetao svojim znanjem: blebetao je, sada kada mu se pružila prilika.
<BR>&nbsp;&nbsp;&nbsp;&nbsp;&nbsp;"A jok, ništa ti ne razumeš", ponovio je. "Stoga ću morati da te uputim u neke složenije stvari, inače nećeš umeti da ih ceniš. Šteta što imam tako bezveznu publiku, ali ti si jedini stvarni deo ovoga, koji je preostao."
<BR>&nbsp;&nbsp;&nbsp;&nbsp;&nbsp;Afra je čekala s rukom na konopcu, spremna da se baci iz ringa čim on uđe. Bila je svesna da je u nevolji, ali je takođe znala da je nepromišljeno bekstvo ne bi odvelo tamo gde je želela. Već se pokazalo da je tako. Šen je nekako umeo da postavi scenu koja ju je fizički ometala... i znala je da bi valjalo da otkrije kako je to činio. Ovaj put je to bio kvadrat od konopaca; sledeći put bi moglo da bude nešto gore.
<BR>&nbsp;&nbsp;&nbsp;&nbsp;&nbsp;"Ključ svega", reče Šen, "jeste ovo oruđe Galaksijaca." Držao je visoko onaj instrument na kome je Ajvo svirao, i ona shvati da mu je verovatno bio u rukama sve vreme. Tek ga je sada primetila otkako se našla u ringu. "Kad kažem 'ključ', mislim upravo na to. Ključ unutrašnjeg svetilišta; ključ istorije; ključ ličnosti. Nazovimo ga simbolizatorom. SIMBOLIČNO = SIMBOL SUŠTINE = S'. On preobražava stvarnost u simbole, i obratno, i tako otkriva istinu. Naravno, odmah mi je bilo jasno o čemu je reč." Zacerekao se. "A Ajvo je mislio da je to flauta! Pokušao je da svira Sidnija Lenira na njemu!"
<BR>&nbsp;&nbsp;&nbsp;&nbsp;&nbsp;I uspeo, pomislila je. ali je znala da ne bi valjalo da ga sad prekida. Povratila je samopouzdanje; ako ostane dovoljno prisebna, moći će nekako da prebrodi ovu situaciju. Šen je bio precenjen.
<BR>&nbsp;&nbsp;&nbsp;&nbsp;&nbsp;"Dok je to, u stvari, obrazovna naprava", nastavio je. "Oživljavanjem simboličke suštine situacije ili ličnosti, podučava učesnika ili posmatrača. Naravno, potrebno je pravilno protumačiti simbole, ali svako ko iole poznaje... Ali ti ni to ne znaš, prirodno."
<BR>&nbsp;&nbsp;&nbsp;&nbsp;&nbsp;"Šta ne znam?" upita ona, spremna da sarađuje da bi produžila razgovor. Igrao se s njom, detinjasto; znala je to, ali je već stekla značajno obaveštenje. Kad bi samo mogla da preotme galaktički instrument - suštinsko S - od njega...
<BR>&nbsp;&nbsp;&nbsp;&nbsp;&nbsp;"Astrologiju", reče on. "Tvoj um je zatvoren za nju, i to savršeno pogoduje mojim namerama. Simbolični znak u usponu, dakle, tebi ništa ne znači."
<BR>&nbsp;&nbsp;&nbsp;&nbsp;&nbsp;Čekala je, odbijajući ovaj put da zagrize mamac. Šen je očigledno zavirio u Ajvov um i izvukao njenu dugu raspravu s Haroldom. Pokušavao je da je razljuti... a to je značilo da bi njegova moć bila umanjena ako bi izostala njena reakcija.
<BR>&nbsp;&nbsp;&nbsp;&nbsp;&nbsp;"Uzlazni znak je ukupni pokazatelj ličnosti; znak u usponu koji svako poseduje. Moj uzlazni znak nalazi se u 21. danu Ovna, i simbol za taj položaj je BOKSER KOJI ULAZI U RING, što možeš i sama da zaključiš ako se napregneš. To govori o punom pouzdanju u sopstvene snage... opravdanom, naravno... i potpunom nedostatku osećajnosti. Stoga je galaktička mašina dramatizovala moju suštinsku narav i doslovno prikazala snagu koju nosim u sebi."
<BR>&nbsp;&nbsp;&nbsp;&nbsp;&nbsp;"Harold nije na taj način opisao astrologiju", promrmlja Afra, poželevši da je ranije uložila veći trud da nauči nešto više o tome, bez obzira da li veruje ili ne. Astrološka pravila su očigledno važila i za ovu igru.
<BR>&nbsp;&nbsp;&nbsp;&nbsp;&nbsp;"Harold je bio inženjer a ne astrolog. Njegov pristup bio je suviše tradicionalan i konzervativan, iako je, kada sam ga poslednji put video, brzo naučio šta je istina. Oni stari Galaksijci zaista su dobro razradili svoju nauku."
<BR>&nbsp;&nbsp;&nbsp;&nbsp;&nbsp;Još se poigravao s njom. Ako pokuša da brani Harolda, braniće i njegov hobi, i naći će se na sasvim nesigurnom terenu. "Šta je s Ajvom?"
<BR>&nbsp;&nbsp;&nbsp;&nbsp;&nbsp;Šen ju je zamišljeno pogledao preko ringa, ali nije ništa primetio na to što je promenila temu. "Ah da, Ajvo. Taj je bio zaista smušen, iako sam ga ja stvorio. Opredelio se za ponešto od sviju vas, ne poznajući pravi način upotrebe S-suštinskog, i dobio mešavinu od koje bi se galaktičkim tvorcima smučilo. Haroldova astrologija, poezija Sidnija Lenira, navodno intelektualno razumevanje njegove dragane Afre Glin i Triksina samoubilačka saosećajnost... sve zajedno, sa galaktičkim istorijskim zapisom koji je instrument pokazivao kao u putujućem vašaru. Upečatljivo povezivanje, priznajem. Ja sam bio vatreni Ovan, astrološki 'Težnja', poetski 'Trgovina', a muzički - žičani instrument. Bio sam uključen u krvave političke igre u vreme Prve opsade. Dobro mi je išlo... sve dok ti nisi torpedovala Ajva u moju korist."
<BR>&nbsp;&nbsp;&nbsp;&nbsp;&nbsp;Slika koze joj odjednom zadobi smisao, kao i zanosna muzika fagota. Bili su to njeni simboli, u zajedništvu. I ljubav... tamo gde je poema za njega pominjala Trgovinu, za nju je pominjala Ljubav. A ona je to i osetila...
<BR>&nbsp;&nbsp;&nbsp;&nbsp;&nbsp;"Koji je moj simbol?" upita, sada istinski radoznala. "Moj... uzlazni znak."
<BR>&nbsp;&nbsp;&nbsp;&nbsp;&nbsp;"Ne želiš ti to da znaš, slađana. Neurotična kakva jesi, ti ga se plašiš."
<BR>&nbsp;&nbsp;&nbsp;&nbsp;&nbsp;"Siguran si? Ili se to ti bojiš da oživiš moj simbol, umesto svog? Možda bi mi to dalo nadmoć?"
<BR>&nbsp;&nbsp;&nbsp;&nbsp;&nbsp;"Gospođice, rado ću sravniti naše simbole, planetu po planetu. To bi nas postavilo u ravnopravan položaj, uprkos mojoj prekomernoj nadmoći na javi. Ali ti bi uspela da se izravnaš sa mnom samo ako bi bila u stanju da se suočiš sa svojom prirodom onakvom kakva jeste... a to ne možeš. Tvoj uzlazni znak vlada tobom, a verovatno i tvoje planete. Izgubila bi to nadmetanje zbog vlastitih predrasuda."
<BR>&nbsp;&nbsp;&nbsp;&nbsp;&nbsp;"Rizikovaću... ako si i ti spreman. Ne verujem da umeš da se pošteno takmičiš."
<BR>&nbsp;&nbsp;&nbsp;&nbsp;&nbsp;On se nasmeši opakim smeškom ratnika koji je namirisao krv. "Tvrdiš da blefiram, Glinova?"
<BR>&nbsp;&nbsp;&nbsp;&nbsp;&nbsp;Uzvratila mu je osmeh, podjednako zloban kao njegov, iako ga se bojala. "Tako je, lepotanče. Ako budeš varao, izgubio si." Nije znala šta može da očekuje, niti da li će Šena obavezivati ishod poštenog nadmetanja, ali ako je to poništavalo prednost njegovog uma...
<BR>&nbsp;&nbsp;&nbsp;&nbsp;&nbsp;"Uzmi, dete", reče on, dodirnuvši instrument. "Tvoj uzlazni znak je u 15. danu Bika... UMOTANI MUŠKARAC, S OFUCANIM SVILENIM ŠEŠIROM."
<BR>&nbsp;&nbsp;&nbsp;&nbsp;&nbsp;I ona se ponovo nađe u supermarketu, istom onom iz kog je pobegla, naspram onog čoveka pored kase. Sama je to tražila... i bila je prestravljena.
<BR>&nbsp;&nbsp;&nbsp;&nbsp;&nbsp;Dogodi se nešto što nije uspela da vidi. Ljudi ustuknuše od kase. Umotani muškarac podiže pogled, osvrnu se, oklevajući načas kao da se premišlja. Činilo se da se nadnosi nad Afru: postala je tako mala, tako krhka. Predstojalo je nešto neobično...
<BR>&nbsp;&nbsp;&nbsp;&nbsp;&nbsp;Visoki muškarac se pokrenu.
<BR>&nbsp;&nbsp;&nbsp;&nbsp;&nbsp;Začu se pucanj pištolja.
<BR>
<BR>&nbsp;&nbsp;&nbsp;&nbsp;&nbsp;SUNCE
<BR>
<BR>&nbsp;&nbsp;&nbsp;&nbsp;&nbsp;Otrgla se odatle... i našla izvan konopaca; prolazila je kroz vrata prema kojima je u početku pojurila. Izmakla je jednoj viziji samo da bi se vratila u drugu... ako ne umakne Šenu i galaktičkoj, demonskoj S' spravi.
<BR>&nbsp;&nbsp;&nbsp;&nbsp;&nbsp;Ova prostorija bila je potpuno dovršena, i dobro osvetljena. Duž zidova su se protezali redovi predmeta nalik na elektronske uređaje, i postojao je izvestan broj ekrana na kojima su bleskali, koliko se njoj činilo, komunikacijski obrasci. Zaključila je da se nalazi u centru za vezu. Ovo joj je ukazivalo na neke aktivnosti stanice, bar povremene. Automatski uređaji ne bi bili ovako izloženi za posmatranje.
<BR>&nbsp;&nbsp;&nbsp;&nbsp;&nbsp;Šen je bio tamo, ispred nje. Sedeo je na podijumu u sredini prostorije, za stolom čiji se beli prekrivač spuštao do poda. Imao je beo turban na glavi i gledao u blistavu kristalnu kuglu. "Čovek", rekao je dramatično, "jeste sposoban da čitavu vaseljenu učini dostupnom svome umu."
<BR>&nbsp;&nbsp;&nbsp;&nbsp;&nbsp;Preostalo joj je da se vrati u prethodnu odaju, ili da prođe pored njega. Nije joj se dopala nijedna mogućnost, i rešila je da odugovlači. "Mislila sam da si bokser."
<BR>&nbsp;&nbsp;&nbsp;&nbsp;&nbsp;"To je, draga moja, kao što sam se već pomučio da ti objasnim, bio moj znak u usponu. Sada smo u Suncu, i to nas primorava da budemo jasniji. Moje sunce je u 19. danu Ovna, te sam ovakav kakvog me vidiš: GATAR. Tako stoji u najpoznatijem tekstu." Zagledao se u kuglu. "Vidim da je sudija ocenio prvu rundu sa deset bodova za pobednika: Vatra je uzela svih deset, a Zemlja je ostala na nuli. Odličan početak... iako bi bilo mnogo zabavnije kada bi se bar pravila da pružaš otpor."
<BR>&nbsp;&nbsp;&nbsp;&nbsp;&nbsp;Znači da još nije izgubila. "Kako da znam da je suđenje pošteno?" Gurnuo je kuglu prema njoj. "Uveri se."
<BR>&nbsp;&nbsp;&nbsp;&nbsp;&nbsp;Popela se da pogleda. U kugli se ovan velikih rogova pario sa preplašenom kozom.
<BR>&nbsp;&nbsp;&nbsp;&nbsp;&nbsp;"Vidim samo miscegenaciju", reče ona. A onda, rekavši to, shvati da su i životinje bile simboli: ovan za Ovna a koza za Jarca. Šen je smislio ovu malu gadost za nju. Dve različite vrste... kao što su i njih dvoje na neki način bili od različitih vrsta. Otvorena ponuda, mastan vic... ili pretnja. Rekao je da će je njene predrasude koštati pobede...
<BR>&nbsp;&nbsp;&nbsp;&nbsp;&nbsp;"Šteta što to priroda ne dozvoljava", reče ona u odgovor na njegov podrugljiv pogled. Mrzela je nagoveštaj da je to jedino za šta je dobra - da se potčini seksualnim prohtevima muškarca - svesna da je to uobičajena tužbalica ženskog roda, ali ipak podstaknuta njom. Šen je imao nešto što ju je opčinjavalo onako kako Ajvo nikad nije, ali nije zbog toga nameravala da ohrabri njegov olaki prostakluk. U mislima joj je bilo ono što je Ajvo rekao o seksualnim aktivnostima dece na projektu: homo, hetero i grupnim. U sledećim rundama će se žešće usprotiviti ovoj temi.
<BR>&nbsp;&nbsp;&nbsp;&nbsp;&nbsp;Bilo je zapanjujuće kakav je uticaj imao um. Šen nije nimalo podsećao na Ajva, iako je telo bilo isto.
<BR>&nbsp;&nbsp;&nbsp;&nbsp;&nbsp;"Da, pristaje ti da podučavaš o prirodi", primetio je, kao je to nešto potvrđivalo. "Tvoj znak u 12. danu Jarca je UČENIK ZA PREDAVAČA PRIRODNIH NAUKA."
<BR>&nbsp;&nbsp;&nbsp;&nbsp;&nbsp;"Kako znaš?" upitala je, ponovo podbodena uprkos neverovanju u važnost takvih stvari.
<BR>&nbsp;&nbsp;&nbsp;&nbsp;&nbsp;"Slatki mali Ajvo je proučavao tvoj horoskop. Sada su svi ovi podaci moji." Iskezio se. "Eto, vidiš da si u mojim rukama. Taj horoskop te je raščlanio i potpuno razotkrio, i mogu da upotrebim svaki detalj koji želim. Sva sreća da mi ne treba tvoj um."
<BR>&nbsp;&nbsp;&nbsp;&nbsp;&nbsp;Obuzdavala je svoj sve veći bes. "Koliko misliš da ćeš postići oslanjajući se na astrologiju?" Ponovo je nastojala da ga zagovori, čekajući priliku da stekne izvesnu prednost. Možda je bio genije, ali je njegova mladalačka uobraženost još mogla da ga porazi.
<BR>&nbsp;&nbsp;&nbsp;&nbsp;&nbsp;"Postojanje se može posmatrati na više načina", reče Šen. "Simboli su korisni za umove svakojake snage, a astrologija je organizovani sistem simbola, značajan kao bilo koji drugi. Za mene je ona prihvatljiva u istoj meri kao, recimo, religija. Naravno, nijedan simbol nema vrednost nezavisno od vrednosti i svojstava koje mu pridaje korisnik. Kakvu postavku bi volela za svoju svadbu?"
<BR>&nbsp;&nbsp;&nbsp;&nbsp;&nbsp;"Odakle ti pomisao da je ovan tako prokleto privlačan za kozu?"
<BR>&nbsp;&nbsp;&nbsp;&nbsp;&nbsp;"Odakle ti pomisao da se ovan trudi da to bude?"
<BR>&nbsp;&nbsp;&nbsp;&nbsp;&nbsp;"Umišljaš sebi da je tvoja reč za mene naređenje?"
<BR>&nbsp;&nbsp;&nbsp;&nbsp;&nbsp;"Sestro, u krugu od pedeset hiljada svetlosnih godina nema drugog polno sposobnog mužjaka homo sapiensa, a ti sama ne možeš da prodreš u polje razarača. Ja mogu. Pitanje je samo hoćeš li mi udovoljiti, kako bilo, na putu kući, ili da putujem sam?"
<BR>&nbsp;&nbsp;&nbsp;&nbsp;&nbsp;Da li bi mogao da putuje sam? Čak i kada bi isključio signal razarača - stvar koju možda ne bi bio u stanju da učini, pod pretpostavkom da ovaj poseduje zaštitu protiv ometanja - ne bi mogao da očisti svemirske puteve od njegovog dejstva. Zemlja se nalazila u polju druge stanice, i u svakom slučaju bilo bi potrebno najmanje petnaest hiljada godina da se razarač raščisti sam od sebe, zbog ograničenja svetlosne brzine.
<BR>&nbsp;&nbsp;&nbsp;&nbsp;&nbsp;A opet, on je sada vladao svojim telom i Ajvovim iskustvom. To je značilo da je pronašao put da zaobiđe sećanje na razarač... a tako i sam razarač.
<BR>&nbsp;&nbsp;&nbsp;&nbsp;&nbsp;Ili je bar hteo da ona poveruje u to.
<BR>&nbsp;&nbsp;&nbsp;&nbsp;&nbsp;"Ne verujem ti", reče ona. "Ne verujem da možeš da se vratiš kući bez moje pomoći. Da je tako, ne bi me sada proganjao, niti se toliko trudio da ostaviš utisak na mene."
<BR>&nbsp;&nbsp;&nbsp;&nbsp;&nbsp;"Ili da dobijam runde protiv tebe. Možda sam suviše meka srca da bih te ostavio ovde samu. Da li ti to opet tvrdiš da blefiram?" upitao je podrugljivo.
<BR>&nbsp;&nbsp;&nbsp;&nbsp;&nbsp;Odjednom je ponovo osetila strah, i nije mogla da mu odogvori. Ajvovo telo poseo je demon. Koliko je bilo važno ovo nadmetanje, i koliko je teško gubila? Razmena reči je očito bila deo toga, a tu je bila u podređenom položaju. Bredu je uvek polazilo za rukom da izvrne njene reče i zbuni je, a Šen je posedovao istu sposobnost.
<BR>&nbsp;&nbsp;&nbsp;&nbsp;&nbsp;S druge strane, ako joj nekako uspe da pobedi... a teorijski je imala jednake izglede da to postigne, ako samo uspe da ovlada svim svojim sposobnostima... šta će doneti ta njena pobeda? Vezu sa Šenom?
<BR>&nbsp;&nbsp;&nbsp;&nbsp;&nbsp;"Uvek si sporo shvatala poruku", reče on. "Poslao sam ti jednu očiglednu odmah pošto je Bred čabrirao, ali si ti naravno sve pobrkala."
<BR>&nbsp;&nbsp;&nbsp;&nbsp;&nbsp;"Ti meni poslao poruku!"
<BR>&nbsp;&nbsp;&nbsp;&nbsp;&nbsp;"Pa valjda ne misliš da sam hteo da je pošaljem Ajvu? Morao sam da upotrebim njegovu ruku da je otkuca."
<BR>&nbsp;&nbsp;&nbsp;&nbsp;&nbsp;Ponovo joj je bila podstaknuta radoznalost, i nije je bilo briga što je upravo to nameravao. "Zašto mu onda nisi jednostavno rekao šta želiš?"
<BR>&nbsp;&nbsp;&nbsp;&nbsp;&nbsp;"Nije hteo da sluša."
<BR>&nbsp;&nbsp;&nbsp;&nbsp;&nbsp;Zar je sve bilo tako jednostavno? Čitava misterija i pometnja, izazvane zagonetnim porukama, samo je Ajvova greška? Ponovo je posumnjala.
<BR>&nbsp;&nbsp;&nbsp;&nbsp;&nbsp;"Zašto, pitaš se ti, nisam poruku naslovio na tebe? A ja ti objašnjavam... jer te u ovom trenutku izuzetno zanimaju objašnjenja, kako kaže tvoj znak... da sam smatrao da treba da budem okolišan. Ajvo je bio bezmalo na oprezu, i samo sam u retkim trenucima nepažnje mogao da preuzmem kontrolu nad pojedinim udovima. Dogodilo se da je prolazio kraj odeljka sa teletajpom potresen zbog senatorove pogibije i Bredove nesreće, te sam ga sledio u nesvesno stanje i poslao poruku. Ali nisam smeo da je sastavim stilom koji bi on razumeo, niti da pomenem tebe, jer bi ga to smesta trglo. Imao sam vrlo malo vremena, pa sam samo nažvrljao početni stih Lenirovih 'Močvara Glina' na više jezika, držeći se onih koje ćeš umeti da protumačiš. Mislio sam da ćeš biti dovoljno pametna da izvedeš zaključke i shvatiš pravu poruku."
<BR>&nbsp;&nbsp;&nbsp;&nbsp;&nbsp;"Eto, nisam", odseče ona. "I, koja je bila 'prava poruka'?"
<BR>&nbsp;&nbsp;&nbsp;&nbsp;&nbsp;"Završni kuplet poeme, gusko. 'Mogoh li i htedoh znati šta nosaše plima iz dubina / Uzduž i širom čudesnih močvara Glina.' Svako sa zrncem mudrosti video bi da je ono što je nosila plima iz dubina Ajvovog Glina bio Šen, a devojka iz Džordžije morala je poznavati poemu. Samo da si jednom zatreptala ružičastim trepuškama i rekla mu da se povuče..."
<BR>&nbsp;&nbsp;&nbsp;&nbsp;&nbsp;"Zašto si tako siguran da bih mu rekla?"
<BR>&nbsp;&nbsp;&nbsp;&nbsp;&nbsp;"U tom času si verovala da si zaljubljena u Breda Karpentera. Mislila si da bi ti Šen pomogao da ga povratiš. Bila si očaravajuće naivna. I sada si."
<BR>&nbsp;&nbsp;&nbsp;&nbsp;&nbsp;Podsetila se. Da je tada ovo znala, žrtvovala bi Ajva... lakomisleno. Bio je potreban fantastičan niz događaja u međuvremenu, da joj promeni način razmišljanja... kao i merila.
<BR>&nbsp;&nbsp;&nbsp;&nbsp;&nbsp;"Ajvo je posle toga bio na višejezičnom oprezu, tako da sam morao da probam s nečim drugim. On nije bio baš oštrouman ali je dovoljno znao da ne dopusti da ga dvaput pređu na isti način, i bio je pakleno tvrdoglav. Trebalo ga je pomenuti tako da ga to ne uznemiri, a prilike za tako što bile su retke. Srećom, nikada nije shvatio da poruke nisu upućene njemu, tako da je trik s adresom u obliku strele prošao."
<BR>&nbsp;&nbsp;&nbsp;&nbsp;&nbsp;"I tako si načinio taj simbol Neptuna da bi nas poslao toliko daleko da samo ti možeš da nas vratiš kući..."
<BR>&nbsp;&nbsp;&nbsp;&nbsp;&nbsp;"Tako je, da vas nateram da se predate. Neptun jeste planeta obaveze, ako prihvatimo autoritet tvog inženjera o tom pitanju. Tradicionalno, naravno, Neptun je povezan s tečnostima, gasovima, misterijom, opsenom, snovima, obmanom... Ali ti si previdela i taj jednostavni mig. Konačno je Groton, ma koliko bio smeten, počeo da shvata..."
<BR>&nbsp;&nbsp;&nbsp;&nbsp;&nbsp;"Pa onaj stenogram kada smo stigli tamo", reče ona, prekidajući ga. Bila je besna na sebe što nije išla dublje u značenje poruke, onomad kada su je našli. Tečnosti i gasovi... kao u procesu topljenja? Zar je Šen zaista bio u stanju da to predvidi? Misterija, opsena... kao Šenovo skrivanje iza Ajvove iluzije. Višeznačenjska poruka, zaista, a njoj je to promaklo. Bred bi to potpuno odgonetnuo...
<BR>&nbsp;&nbsp;&nbsp;&nbsp;&nbsp;"Ali zašto si hteo da preuzmeš kada nisi mogao da pomogneš Bredu?" upita ga tada. "Svetska kriza te svakako nije brinula."
<BR>&nbsp;&nbsp;&nbsp;&nbsp;&nbsp;"Razvijala se zanimljiva situacija. Šta bi drugo bilo?"
<BR>&nbsp;&nbsp;&nbsp;&nbsp;&nbsp;Zurila je u njega, zgrožena njegovom ravnodušnošću, ali on izdrža njen pogled. "Bred izgubio razum, senator Sjedinjenih Država poginuo, sama budućnost projekta makroskopa ugrožena... a tebi je to zanimljivo?"
<BR>&nbsp;&nbsp;&nbsp;&nbsp;&nbsp;"Zabavno. To nije isto, ali tebi fale vijuge da to dokučiš, ribo. Izazov svemirskog signala koji je u stanju da obeznani i ubije..."
<BR>&nbsp;&nbsp;&nbsp;&nbsp;&nbsp;"Ali zašto je senator umro? Niko drugi nije."
<BR>&nbsp;&nbsp;&nbsp;&nbsp;&nbsp;"Pravila igre zahtevaju da te podsetim da mi svako ozbiljno pitanje na koje ozbiljno odgovorim donosi bodove."
<BR>&nbsp;&nbsp;&nbsp;&nbsp;&nbsp;"A ako ne možeš ili nećeš da odgovoriš, bodovi idu meni." Bar se nadala.
<BR>&nbsp;&nbsp;&nbsp;&nbsp;&nbsp;On slegnu ramenima. "Da je više ljudi bilo izloženo, više bi ih umrlo. Tvoji saputnici su bili sve zreli, mirni, pacifistički naučnici, koji su se uglavnom pomirili sa stvarnošću. Razarač aktivira nervnu povratnu spregu koja direktno zavisi od inteligencije i obratno od zrelosti. Otuda je zrela inteligentna osoba bezbedna, kao i neinteligentna nezrela osoba. Ali zato inteligentna nezrela osoba biva pogođena celokupnom voltažom raskoraka između ta dva svojstva. Senator je bio primitivni genije (koristim široko taj pojam)... i morao je da umre. Bred je bio nedozreo genije, kao i ostali naučnici."
<BR>&nbsp;&nbsp;&nbsp;&nbsp;&nbsp;"A šta si ti?" upita ona gorko.
<BR>&nbsp;&nbsp;&nbsp;&nbsp;&nbsp;"Ja sam kao senator, samo u većoj meri. Pametniji sam i nezreliji od njega. Bio je to deo izazova: ovladati tuđinskim signalom iako bi mi njegov neposredan udar spržio mozak... skoro doslovno. Usuđujem se da kažem da sam najoštroumniji primitivac začet na Zemlji."
<BR>&nbsp;&nbsp;&nbsp;&nbsp;&nbsp;Nije nameravala da to dovodi u pitanje. "Planiraš da se ozbiljno pozabaviš sazrevanjem u sledećih nekoliko sati... ili kad već nameravaš da odskakućeš kući?"
<BR>&nbsp;&nbsp;&nbsp;&nbsp;&nbsp;"Jok ja. Zadovoljan sam sobom ovakvim kakav sam. Nema svrhe ići Bredovim putem. Inače, mogao sam da ga spasem tamo na Tritonu, da sam bio prisutan. Što ne znači da bi ti i želela da to učinim."
<BR>&nbsp;&nbsp;&nbsp;&nbsp;&nbsp;"Šta?" Afra je znala da on ponovo nastoji da je šokira. Uspevao je u tome. Takođe ju je navodio na nova pitanja i tako dalje podrivao njen položaj u nadmetanju. Ali njeno prepoznavanje onog što je činio nije je zaustavilo: morala je da zna. Bila je ovisnik od mrvica znanja koje joj je davao.
<BR>&nbsp;&nbsp;&nbsp;&nbsp;&nbsp;"Ne, ne mislim da si se bila zaljubila u Ajva. Još si bila opsednuta Bredom, i to preko glave. Ali zbog toga ne bi poželela da on preživi."
<BR>&nbsp;&nbsp;&nbsp;&nbsp;&nbsp;Nastavila je da zuri u njega, potpuno prepuštena njegovoj milosti.
<BR>&nbsp;&nbsp;&nbsp;&nbsp;&nbsp;Oči mu se spustiše na kuglu. "Vidim", promrmlja, "vidim evoluciju čovekovu, od čestice protoplazme do zrelosti. Vidim slobodno plutajuće larve ehinoderma kako se razvijaju u kružno simetrične odrasle oblike. Ali vidim i neoteniju: larvalni oblik koji prisvaja sposobnost reprodukcije, i tako izbegava zrelost. Vidim dug razvitak ovih ambicioznih larvalnih oblika, koji se proteže i po izlasku iz mora na kopno gde prava zrelost postaje ne samo nepraktična, već nemoguća. Otuda, umesto zrele morske zvezde, larvalni čovek."
<BR>&nbsp;&nbsp;&nbsp;&nbsp;&nbsp;"Hoćeš da kažeš..."
<BR>&nbsp;&nbsp;&nbsp;&nbsp;&nbsp;"Znala si da potičemo iz superfiluma ehinoderma. Znala si svojstva ovog oblika života. Šta si mislila da će se dogoditi kada si umešala u evolutivnu obnovu? Ukidajući vremenski mehanizam, dozvolila si da objekt prođe kroz čitav proces... bez obezbeđene konačne životne sredine."
<BR>&nbsp;&nbsp;&nbsp;&nbsp;&nbsp;"O, Brede!" uzviknu ona bolno.
<BR>&nbsp;&nbsp;&nbsp;&nbsp;&nbsp;"Ali ti nije bilo do toga da se udaš za morsku zvezdu, koliko god da je bila zrela. I zato... sredila si da je ubiješ."
<BR>&nbsp;&nbsp;&nbsp;&nbsp;&nbsp;"Nisam znala!"
<BR>&nbsp;&nbsp;&nbsp;&nbsp;&nbsp;"Slađana, nepoznavanje zakona nije nikakvo opravdanje... posebno prirodnih zakona, naročito kada se spremaš za predavača prirodnih nauka."
<BR>&nbsp;&nbsp;&nbsp;&nbsp;&nbsp;"Ali..."
<BR>&nbsp;&nbsp;&nbsp;&nbsp;&nbsp;"Ali, čak ni odgovarajuća pažnja ne bi obnovila njegov razoreni um. Recikliranje ne može da otkloni oštećenje tkiva; ono samo preoblikuje ono što postoji. Bila bi to prilično glupa morska zvezda."
<BR>&nbsp;&nbsp;&nbsp;&nbsp;&nbsp;"Prekini!" jeknu ona.
<BR>&nbsp;&nbsp;&nbsp;&nbsp;&nbsp;"Prekini ti. Znaš šta je potrebno... ako imaš petlju."
<BR>&nbsp;&nbsp;&nbsp;&nbsp;&nbsp;I ponovo se našla u supermarketu, i dalje prestravljena.
<BR>&nbsp;&nbsp;&nbsp;&nbsp;&nbsp;Zvuk detonacije pucnja još joj je zvonio u ušima. Kod kase su se gušali. Kasirka je vrisnula, neki čovek je pao. Svileni šešir zakotrljao se po podu prema Afri. Bio je ogroman, i rastao je dok se približavao, nadimajući se kao da će je smrviti pod svojom kotrljajućom masom.
<BR>&nbsp;&nbsp;&nbsp;&nbsp;&nbsp;Ona vrisnu i potrča. Naletela je na policu s pasuljem, ozledila rame i porušila konzerve... odnekud svesna da se ovo već dogodilo, ali nemoćna da se zaustavi. Ljudi su se okretali i gledali za njom, ali ona nije obraćala pažnju na njih, uzvikujući: "Ne! Ne! Ne!"
<BR>&nbsp;&nbsp;&nbsp;&nbsp;&nbsp;Njen bezglavi beg nekako je odveo do zadnjeg izlaza i u hladnjaču, gde je počela da se probija između obešenih komadina sirovog mesa, i sudara sa džinovskim kutijama. Čovek sa satarom nadneo se nad nju, i ona vide mrku krv na njoj pa vrisnu i baci se kroz sledeća vrata.
<BR>&nbsp;&nbsp;&nbsp;&nbsp;&nbsp;Nađe se u uskoj uličici i potrča između kanti sa smećem koje su se pušile. Iza nje se s treskom otvoriše vrata i neki čovek istrča na ulicu. "Devojčice!" povika. "Devojčice! Vrati se!"
<BR>&nbsp;&nbsp;&nbsp;&nbsp;&nbsp;Bio je dvostruko veći od nje, u svakom pravcu, i koža mu je bila tamna, zubi krupni i beli, i ona pobeže.
<BR>&nbsp;&nbsp;&nbsp;&nbsp;&nbsp;Onda naiđe na kamione sa crnim gumama koje su bile više od nje, obre se u atmosferi mirisa benzinskih isparenja i urlanja motora i zagušljivog dima iz auspuha, i vide da je zarobljena između njih i crnog čoveka. Ponovo vrisnu i pojuri prema još jednim vratima, simbolu spasa. Bila su zatvorena. Očajnički je posegnula uvis da dohvati krutu kvaku i povuče je naniže, dok se crni progonitelj približavao.
<BR>&nbsp;&nbsp;&nbsp;&nbsp;&nbsp;Vrata se odjednom otvoriše i ona upade unutra.
<BR>&nbsp;&nbsp;&nbsp;&nbsp;&nbsp;Bili su to čudni stanovi: stolovi tuđinskih oblika, samački neudobne postelje, toaleti neugodno neprilagođeni anatomiji dvonožaca. A opet su to očito bili stanovi, predviđeni da pruže udobnost bićima određenih oblika, ne čoveku.
<BR>
<BR>&nbsp;&nbsp;&nbsp;&nbsp;&nbsp;MESEC
<BR>
<BR>&nbsp;&nbsp;&nbsp;&nbsp;&nbsp;Afra je prolazila kroz sobe ove naseobine, pitajući se da li su vlasnici kod kuće, i kada će se vratiti, ako nisu. Neko je očigledno održavao ovu stanicu, i odmarao se ovde u slobodno vreme.
<BR>&nbsp;&nbsp;&nbsp;&nbsp;&nbsp;Jedna soba se završavala niskim zidom, iznad koga je bila praznina. Otkrila je da je to balkon. Nadnosio se nad prostrano dvorište u kome je bujalo zelenilo iz zasada po spoljnom obimu. Ovo je ukazivalo da se kućepazitelji nisu mnogo razlikovali od ljudi u stvarima do kojih im je bilo stalo. Bilo je to mesto sa gotovo zemaljskim vazduhom, zemaljskom silom teže, klimom ugodnom za ljude, a i okolina je bila uređena po ljudskom ukusu. Mora da je postojala velika biološka sličnost između vrsta, koliko god očiju ili ušiju ili antena imala svaka od njih.
<BR>&nbsp;&nbsp;&nbsp;&nbsp;&nbsp;Buka; u dvorište umaršira grupa ljudi, raznolika družina. Bili su u plavim radnim odelima... kombinezonima, sa zaštitnim šlemovima, prljavi. Neki su bili beli u licu, drugi crni, treći žuti; većina ih je bila mešanih nijansi.
<BR>&nbsp;&nbsp;&nbsp;&nbsp;&nbsp;Ona opazi da ima uza se veliku kesu, očito iz supermarketa - držala ju je u rukama dok se naginjala preko ograde da bolje vidi. Balkon je bio izgrađen po meri odraslih osoba, i to joj je zadavalo muke. Nije joj palo na pamet da spusti kesu; bila je puna bezimenih ali zamamno primamljivih stvari. Stvari koje bi njena majka bez sumnje oblikovala na svoj volšeban način u čokoladne kolače, sladoled od malina i krckave čajne kolutiće. Nije smela da se odvaja od kese, ni na jedan sekund.
<BR>&nbsp;&nbsp;&nbsp;&nbsp;&nbsp;Ali kada je virnula preko ograde, tako da joj je jedna kika pala preko ivice, ljudi je spaziše odozdo. Odjeknu združeni uzvik. "Hoćemo PREDSTAVLJANJE!" vikali su radnici.
<BR>&nbsp;&nbsp;&nbsp;&nbsp;&nbsp;"Onda pošaljite gore vašeg predstav...prest... nekoga!" doviknula im je, ne očekujući da joj je glasić čuje u toj galami.
<BR>&nbsp;&nbsp;&nbsp;&nbsp;&nbsp;Čovek stupi na balkon iza nje. "Ja sam taj", reče on, iznenadivši je. Ona zaplaka, ali odmah prestade, kad shvati da joj to neće pomoći.
<BR>&nbsp;&nbsp;&nbsp;&nbsp;&nbsp;Čovek je bio Šen, i bio je ogroman.
<BR>&nbsp;&nbsp;&nbsp;&nbsp;&nbsp;"Mislila sam da si gatar", primetila je pokušavajući da sakrije suze. Nije, u stvari, bila toliko zatečena koliko je mogla da bude.
<BR>&nbsp;&nbsp;&nbsp;&nbsp;&nbsp;"To je bilo u Ovnu, 9. dana", reče on. "Sunce. Usput, sudija je dosudio deset prema dva u korist gatara. Ovo je Mesec: 21. dan Blizanaca za mene, za tebe 19. dan Jarca. Vidim da si odevena za ulogu."
<BR>&nbsp;&nbsp;&nbsp;&nbsp;&nbsp;"Ulogu?" Ovaj razgovor odraslih osoba stvarao joj je teškoće.
<BR>&nbsp;&nbsp;&nbsp;&nbsp;&nbsp;"Tvoj simbol. DETE OD OKO PET GODINA SA VELIKOM KESOM."
<BR>&nbsp;&nbsp;&nbsp;&nbsp;&nbsp;"Imam sedam godina", ispravila ga je pedantno. Onda se zamislila nad sopstvenom izjavom. "Imam li?"
<BR>&nbsp;&nbsp;&nbsp;&nbsp;&nbsp;Imala je. Nikakvo čudo da su odrasli izgledali tako ogromni.
<BR>&nbsp;&nbsp;&nbsp;&nbsp;&nbsp;"A ti onomad reče da sam ja nezreo!" uzviknu on kroz smeh. "Mora da si se zabavljala analizirajući me, pošto sam uneo malo uzbuđenja u Ajvovu jednosmernu običnost. Ti... WASP <EM>WASP - White Anglo-Saxon Protestant - anglosaksonski protestant bele rase. - (Prim. prev.)</EM> sa legitimacijom... pokušala si da psihoanaliziraš mene, dok nisam bio ovde. Malo poštujući urođenu nasilnost ljudske rase, činilac koji joj je omogućio prevlast na Zemlji. Pa, možeš me zvati BLASP, pošto voliš skraćenice."
<BR>&nbsp;&nbsp;&nbsp;&nbsp;&nbsp;"Kako?"
<BR>&nbsp;&nbsp;&nbsp;&nbsp;&nbsp;"Crni <EM>Black. - (Prim. prev.)</EM> anglosaksonski protestant. Ili smeđi mongolski katolik, ili žuti hotentotski musliman. Predstavljam sve njih, jesam svi oni, kao što vidiš prema mom simbolu napolju. I možda je baš zgodno, najslađa, što ti je ime Afra. Sasvim liči na Afram, ili afroamerički, odgovorajaći naziv za..."
<BR>&nbsp;&nbsp;&nbsp;&nbsp;&nbsp;"Celu grupu. Ceo... skup radnika demonstranata."
<BR>&nbsp;&nbsp;&nbsp;&nbsp;&nbsp;"Tačno. Ja sam sveopšti duh Čovekov, i odbacujem svako svojstvo ili lična prava kao bezvredna ograničenja, osim kao čisto socijalna. Kažem ti da pravo i pravda vrede tek kada su na pravi način dramatizovani... kada je to nametnuto. Ja napadam taj problem, kao i sve druge, sa više smelosti."
<BR>&nbsp;&nbsp;&nbsp;&nbsp;&nbsp;"I bez traga lažne skromnosti", promrmlja ona. Ali ipak je osećala potrebu da pomogne pobunjenim radnicima, kakav god bio njihov problem. Htela je da bude deo grupe, da učestvuje, da se povinuje, čak i u pobuni. "Šta želiš speci... uopšte?" Njen uzrast petogodišnjeg ili sedmogodišnjeg deteta (fizički pet, umno sedam?), iako ju je sprečavao da izgovori celu reč 'specifično', nije bio neobičniji od ostatka ove bizarne scene.
<BR>&nbsp;&nbsp;&nbsp;&nbsp;&nbsp;"Hoću slobodu", reče Šen, preteći naglašeno. "Hoću sigurnost. Hoću moć. Hoću jednakost. Ja, ugnjeteni narod sveta, hoću sve što ti već imaš."
<BR>&nbsp;&nbsp;&nbsp;&nbsp;&nbsp;"Ja... savremena belkinja?"
<BR>&nbsp;&nbsp;&nbsp;&nbsp;&nbsp;"Tako je. Ti dobro živiš. Hoću pravo da pustošim svet kao što ste vi to činili. Hoću da uništim onoliko koliko ste vi. Hoću da se dovedem na ivicu nestanka kao vi, ti umišljeno belo govno. Ti kučkice, ima da uzmem..."
<BR>&nbsp;&nbsp;&nbsp;&nbsp;&nbsp;I ona ponovo pobeže od njegovog bezumlja, ne znajući da li kroz stanicu ili ulicama Mejkona, niti je to bilo važno.
<BR>
<BR>&nbsp;&nbsp;&nbsp;&nbsp;&nbsp;MARS
<BR>
<BR>&nbsp;&nbsp;&nbsp;&nbsp;&nbsp;Napolju je bila obala okeana, i dan je bio vetrovit. Stare Indijanke sedele su okrenute moru, oblikujući hitrim rukama razne predmete za svakodnevnu upotrebu. Svesna da progonitelj nije daleko, Afra se osvrtala, ali nije otkrila nikakvo skrovište. Ovde je mogao brzo da je uhvati, osim ako...
<BR>&nbsp;&nbsp;&nbsp;&nbsp;&nbsp;U blizini je ležalo ćebe, ispleteno u više boja ali tek dopola dovršeno. Sela je, sada ponovo odrasla, i prilagodila svoje ostarele crte lice. Uzela je ćebe i prikačeni alat, i postala jedna od pletilja.
<BR>&nbsp;&nbsp;&nbsp;&nbsp;&nbsp;Šen se nije pojavio. Afra postade zaokupljena ćebetom, opažajući finoću njegove potke i veza, i veštinu sopstvenih smežuranih smeđih ruku koje su se bavile nitima. Otkrila je u ovoj zamornoj jednoličnosti čar samoizražavanja, spoj ljudskih potreba. Otkrila je da bi bila spremna da prihvati ovaj mirni, neužurbani rad, i da uživa na poseban način u njemu. Nastavljala je zanatsku tradiciju, i to je bio vredan zadatak, bez obzira koliko su napredovale mašine u civilizovanom svetu. Stari načini nisu bili manje vredni kada se posmatrao širi okvir postojanja. Prosto pregalaštvo imalo je svoje čari.
<BR>&nbsp;&nbsp;&nbsp;&nbsp;&nbsp;Preko uzburkane vode dolete beli golub. Posmatrala ga je bez mnogo zanimanja, očekujući da ga opšte komešanje talasa i oblaka skrene s puta, ali to se ne dogodi. Pravac mu je bio određen, volja odlučna. Leteo je nisko iznad talasa, vešto savlađujući prepreke vetra i vode, i držeći se putanje. Mudra ptica.
<BR>&nbsp;&nbsp;&nbsp;&nbsp;&nbsp;Dolebdeo je preko obale prema njoj, i sleteo samo nekoliko koraka dalje. Osećala je miris opore pene koju je nosio na perju što se sad sušilo. Pošao je preko peska, isturajući glavu pri svakom koraku, kao kokoš. Onda se zagleda u nju.
<BR>&nbsp;&nbsp;&nbsp;&nbsp;&nbsp;"Dobro došla u Mars, srce", reče.
<BR>&nbsp;&nbsp;&nbsp;&nbsp;&nbsp;Šen! Na kraju je ipak bila otkrivena, na najmanje očekivan način. "Kako si me pronašao?"
<BR>&nbsp;&nbsp;&nbsp;&nbsp;&nbsp;"Morao sam da ti saopštim rezultat, šećeru. Bila si nešto bolja na Mesecu, ali si to pokvarila kada si ponovo pobegla. Na taj način se ne rešava nikakav problem. Sudija je dosudio 10 prema 5 za mene."
<BR>&nbsp;&nbsp;&nbsp;&nbsp;&nbsp;"Ko je taj sudija?"
<BR>&nbsp;&nbsp;&nbsp;&nbsp;&nbsp;"Čudna stvar. Moj Mars je u Biku, gde je i tvoj uzlazni znak, dok je tvoj Mars u Ovnu. Misliš da ova zamena nešto znači? Znaš, Mars je planeta preduzimljivosti."
<BR>&nbsp;&nbsp;&nbsp;&nbsp;&nbsp;"Izbegavaš da odgovoriš na moja pitanja, golube", primeti ona. Ali je znala odgovor. Očito su oboje još predstavljali svoje simbole, i njen prividni čin slobodne volje bio je običan konformizam. Znao je šta simboli predstavljaju, tako da je i dalje imao prednost nad njom. Nastaviće da je pobeđuje dokle god mu bude polazilo za rukom da je šokira ili zastraši u bekstvo. Moraće ona da preuzme inicijativu... a ovo je bilo očigledno mesto za to.
<BR>&nbsp;&nbsp;&nbsp;&nbsp;&nbsp;Ustala je, i razvejala čini simbola. Nalazila se u prostranoj odaji s mašinama, i neprekidni zvuk njihovog rada dočaravao joj je udaranje talasa s okeana. Ovo je izgleda bio odeljak staničinog generatora energije, i pojedinačni generatori su pištali, tutnjali i pulsirali unutrašnjom silom. Negde je verovatno postojala atomska peć gde se vršilo potpuno pretvaranje materije u energiju a ovo su bile samo jedinice koje su obuzdavale i usmeravale tu strahovitu silu.
<BR>&nbsp;&nbsp;&nbsp;&nbsp;&nbsp;Kraj nje je stajao Šen, još joj se rugajući. Da je hteo fizički da je zarobi, već bi je odavno imao, bez obzira na nadmetanje. Okomio se na njen um, iako to nije priznavao, i neće odustati od potere sve dok ovan ne postigne svoje ili koza konačno ne umakne.
<BR>&nbsp;&nbsp;&nbsp;&nbsp;&nbsp;Da li je ikada, pitala se, imao svoju ovcu?
<BR>&nbsp;&nbsp;&nbsp;&nbsp;&nbsp;"Znaš kako izgleda uprošćen Marsov simbol?" upitao je. Ocrtao ga je u vazduhu: krug iz koga izbija strela u pravcu severoistoka.
<BR>&nbsp;&nbsp;&nbsp;&nbsp;&nbsp;"Naravno. Predstavlja..."
<BR>&nbsp;&nbsp;&nbsp;&nbsp;&nbsp;"Ne ta slatka mala izmišljotina koju si pokušala da poturiš inženjeru. Svakako si primetila falusnu suštinu znaka? A Venera..." opisao je i taj simbol u vazduhu... "Venera je gotovo doslovni prikaz ženske aparature..."
<BR>&nbsp;&nbsp;&nbsp;&nbsp;&nbsp;"Zavisi od tačke gledišta", reče ona, prekidajući ga. Ali ona nije razmišljala o ovim simbolima na taj način, uprkos njihovoj uobičajenoj primeni - da označe muško i žensko.
<BR>&nbsp;&nbsp;&nbsp;&nbsp;&nbsp;Šen ju je u stvari sada bockao, ne dajući joj da povrati ravnotežu, dok se spremao za nokaut. Uzlazni znak je očito određivao njegov način igre. Njen uzlazni znak je na sličan način predstavljao ograničenje s kojim je morala da se suoči i pomiri, ako želi da se ikada nađe s njim na ravnopravnoj osnovi. Koliko planeta, koliko rundi je preostalo do završetka? Sedam?
<BR>&nbsp;&nbsp;&nbsp;&nbsp;&nbsp;"A da li si svesna da je bezazleni mali Ajvo mislio da imaš vezu s Haroldom Grotonom?"
<BR>&nbsp;&nbsp;&nbsp;&nbsp;&nbsp;Pokušala je da obuzda svoju reakciju, ali joj je bilo kao da joj je izbio vazduh iz pluća. "Šta?
<BR>&nbsp;&nbsp;&nbsp;&nbsp;&nbsp;"Ajvo je sasvim pogrešno shvatio tvoje kapriciozne postupke jednog Jarca, a i sam je bio rob svoje trapave kontrapredrasude. Bela devojka, beli muškarac, i svi oni sugestivni razgovori..."
<BR>&nbsp;&nbsp;&nbsp;&nbsp;&nbsp;"Ali to je bilo samo zato što je Harold shvatio da sam..." zastala je, slomljeno. "Da sam konačno zaboravila Breda i... i..."
<BR>&nbsp;&nbsp;&nbsp;&nbsp;&nbsp;"I poklonila svoje varljivo srdašce Ajvu... ne trudeći se da ga o tome obavestiš. Pa si onda malo plesala okolo s inženjerom, uživajući u osećaju, čekajući kakav romantičan trenutak da dopustiš Ajvu da sazna šta imaš za njega, potpuno neosetljiva na njegova osećanja u međuvremenu. O, curo, bio je to tvoj najblistaviji trenutak. Bilo je čarobno! Kako sam uživao u ironiji tog malog contretemps! Ali, znaš, on je u jednom trenutku zamalo shvatio. Na svu sreću, uspeo sam da mu odvratim pažnju pre nego što mu je to doprlo do svesti."
<BR>&nbsp;&nbsp;&nbsp;&nbsp;&nbsp;Užasnuto ga je pogledala. "Ti... ti si u stvari..."
<BR>&nbsp;&nbsp;&nbsp;&nbsp;&nbsp;"Budi praktična, luče. Zašto bih ja sparivao Mars sa Venerom, ili prepustio vodoliji njegovu kozu? Da je Ajvo znao šta si zaista osećala, nikada mi ne bi popustio. Malo je nedostajalo da bude tako. Samo su njegova depresija i iznenadni prekid teme dok je bio obuzet njom..."
<BR>&nbsp;&nbsp;&nbsp;&nbsp;&nbsp;"O, Ajvo!" uzviknu ona, ovim najbolnije pogođena.
<BR>&nbsp;&nbsp;&nbsp;&nbsp;&nbsp;"Malčice je dockan za kajanje, lepojko. Ajvo više ne postoji, ukoliko ne računaš njegova sećanja, koja su sad deo mog sopstvenog iskustva. On sada nije stvarniji nego što sam bio ja kada je on imao kontrolu. Moraćeš da se zadovoljiš njegovim telom."
<BR>&nbsp;&nbsp;&nbsp;&nbsp;&nbsp;Ponovo je bežala, nanovo poražena, i to je bio Mejkon. Znala je da će je čovek iza nje neizbežno stići, jer nije imala gde da se sakrije, niti je bilo nekog da je zaštiti. Njen otac je bio mrtav; videla ga je kako pada kada je opalio pištolj, u onom svom prevelikom kaputu; i njegov šešir, ne zaista od svile, koji se onako jezivo zakotrljao prema njoj kao da je to njegova odsečena glava...
<BR>&nbsp;&nbsp;&nbsp;&nbsp;&nbsp;Sada joj je crni ubica bio gotovo za leđima, spreman da ubije i nju. Svakog časa mogu njegove šake teško da padnu na njeno krhko telo i rastrgnu ga...
<BR>&nbsp;&nbsp;&nbsp;&nbsp;&nbsp;Saplela se i pala glavom napred, na hladni pločnik. Nadneo se nad nju, džinovskim telom, a ona, kao u strašnom snu, nije mogla da se pomeri.
<BR>&nbsp;&nbsp;&nbsp;&nbsp;&nbsp;"Moja si!" uzviknuo je.
<BR>
<BR>&nbsp;&nbsp;&nbsp;&nbsp;&nbsp;VENERA
<BR>
<BR>&nbsp;&nbsp;&nbsp;&nbsp;&nbsp;Bila je to uskršnja jutarnja služba. Isus Hrist je umro i vaskrsao, i ona je bila tu da zablagodari, na ovu prelepu godišnjicu svetog događaja. Ali je njeno srce bilo bremenito jer nikakvog čuda slične prirode ne beše u njenom životu. Dva-tri puta je njeno upozorenje moglo da spase život nekome njoj dragom... upozorenje za koje je ona bila suviše zbunjena ili suviše samoživa da bi ga dala.
<BR>&nbsp;&nbsp;&nbsp;&nbsp;&nbsp;Izgubila je, još jednom... ali je nekako zadobila duhovnu potporu, besmrtnu snagu da podnese sve što je snađe. Ovaj jutarnji obred...
<BR>&nbsp;&nbsp;&nbsp;&nbsp;&nbsp;Bila je kraj drveta, učesnik ovog verskog skupa na otvorenom polju. Bio je to zimzeleni hrast, otmeno zaodeven mahovinom, a na kori najbliže grane ugnezdila se krupna i prilično lepa čaura. Dok ju je posmatrala, opna se otvorila i pojavio se leptir, vlažan i blistav. Raširio je svoja nova krila čekajući da se osuše, a bio je najlepše stvorenje koje je ikad videla.
<BR>&nbsp;&nbsp;&nbsp;&nbsp;&nbsp;Duž njegovih krila putovalo je svetlucanje. "Ne zovu me bez razloga Šen", reče joj on.
<BR>&nbsp;&nbsp;&nbsp;&nbsp;&nbsp;Ona se otrže iz toga. Prostorija je bila još jedna gomila mašina u utrobi stanice. Čudovišni provodnički kablovi ulazili su u višeslojnu rešetku čiju namenu nije mogla da odredi. I ovo je, na svoj način, bilo lepo; sve joj se u ovoj seansi činilo poput duge.
<BR>&nbsp;&nbsp;&nbsp;&nbsp;&nbsp;"Generator gravitacije", primeti Šen. "Zgodno smišljeno, električna energija se tako efikasno pretvara u gravitrone. Naravno, oni su to naučili pre mnogo miliona godina, od drugih vrsta, preko makroskopa; niko ne zna ko je prvi razvio i emitovao ovu tehnologiju, pošto su stare vrste oklevale da je upotrebe. Kada se vratimo na Zemlju, postavićemo lokalnu stanicu; taj proces je koristan za mnoge druge stvari, ne samo za slanje informacija u svemir."
<BR>&nbsp;&nbsp;&nbsp;&nbsp;&nbsp;"Je li to sve što te zanima? Kako da zaradiš na ovome?"
<BR>&nbsp;&nbsp;&nbsp;&nbsp;&nbsp;"Nipošto, mala. U tom slučaju teško da bih se gnjavio s tobom. Inače, u Marsu sam te dobio za šest poena."
<BR>&nbsp;&nbsp;&nbsp;&nbsp;&nbsp;Sa tim je poveo sa 40 prema 11 u ukupnom zbiru. Mora da počne da mu uzvraća, inače će završne runde postati besmislene. "Zašto traćiš vreme na mene? Zato što sam jedino dostupno žensko u krugu od pedeset hiljada svetlosnih godina?"
<BR>&nbsp;&nbsp;&nbsp;&nbsp;&nbsp;"Uprošćeno razmišljanje. Oduvek si odnos muško-žensko posmatrala prvenstveno kao seksualni. To je bila jedna od stvari koja je uklonila Ajva. Ponudio ti je ljubav, a ti si mu u zamenu ponudila onu svoju stvar." Zastao je, ali ona nije ništa odgovorila. "Čudna zamisao, da je žena ta koja nešto daje, u duhovnoj ili telesnoj ljubavi. U stvari, ona se samo predaje pred muškim prednostima."
<BR>&nbsp;&nbsp;&nbsp;&nbsp;&nbsp;"Ako se uopšte predaje. Nije svaka prednost privlačna."
<BR>&nbsp;&nbsp;&nbsp;&nbsp;&nbsp;"Srećom, kod ljudske vrste je mužjak taj koji ima nadmoć. Ovo je jedan od razloga što je Čovek razvio inteligenciju i kulturu, umesto da ostane primitivan. Kontrola reprodukcije, a s tim i evolucije, morala je da bude oduzeta ženki, da bi se postigao napredak. Neki tvrde da muškarčeva sposobnost da siluje čini ovog opakijim od onih životinja kojima je stran taj čin, ali je istina upravo obratna."
<BR>&nbsp;&nbsp;&nbsp;&nbsp;&nbsp;"Od svih...!" Ali ponovo je upala u njegovu verbalnu zamku. Bio je to put ka porazu.
<BR>&nbsp;&nbsp;&nbsp;&nbsp;&nbsp;"Čak i tako, seks je precenjen. Onog trenutka kada je potreba zadovoljena, postaje nezanimljiv. Moja istinska strast jeste strast prema znanju: zadovoljenje tu samo rađa želju da se zna više. Posedujem nezasitnu glad za intelektualnim iskustvom. Čovek može dugo da bude zadovoljan saznajući, posebno uz pomoć makroskopa."
<BR>&nbsp;&nbsp;&nbsp;&nbsp;&nbsp;Još nije priznao pravi razlog zbog koga ju je progonio. Kada bude saznala šta on želi od nje, možda će naći način da ga nekako pobedi.
<BR>&nbsp;&nbsp;&nbsp;&nbsp;&nbsp;"Kako si izbegao razarač?" upitala je, pokušavajući drugi pristup. "Tvrdiš da bi te izloženost smesta ubila a ipak nameravaš da putuješ."
<BR>&nbsp;&nbsp;&nbsp;&nbsp;&nbsp;"Ne bi razumela objašnjenje medicinske tehnike, pa ću da ti je uprostim do besmisla", reče on blagim tonom udostojavanja. Naučila je već da ga ne izaziva, i nije to učinila. On nastavi: "Problem je bio u blokiranju sećanja pre nego što ga proživiš. Znao sam da je tamo, ali se nisam usuđivao da ga dodirnem. Ono nije povredilo Ajva zato što je njegova ličnost bila nedovršena, i delovala je kao urođena prepreka, ali onog trenutka kada bih uklopio tu fasetu s ostalima, mreža bi bila dovršena, kolo zatvoreno, brana provaljena. S druge strane, bez tog dela nisam mogao da kontrolišem telo, tako da sam morao da ga imam. A sećanje, na nesreću, nije vezano za neki određeni deo mozga. Jedan jedini utisak može se upisati u nebrojene sinapse, kao tanak pokrivač snega. To je zapravo uopštena razmena kiselina. Stoga je bilo potrebno da ocrtam određeni sloj sećanja, koji je nosio postavku razarača, i da ga postepeno izolujem, neutrališući sinapsu po sinapsu sve dok svaka putanja ne bude pročišćena."
<BR>&nbsp;&nbsp;&nbsp;&nbsp;&nbsp;Ushodao se po odaji, zadovoljan što je mogao da se hvali svojim postignućima. "Morao sam to da učinim tako što sam stvorio lokalne enzime prilagođene samo i jedino ustrojstvima kiselina tipičnim za tragove razarača. Sve to ne napuštajući sopstveno telo ili mozak. Jesi li ikad pokušala da zadobiješ svesnu kontrolu nad sopstvenim enzimima a da je nemaš ni nad svojim telom? Usuđujem se da kažem da je to najčudesniji hirurški zahvat koji je čovek ikada obavio."
<BR>&nbsp;&nbsp;&nbsp;&nbsp;&nbsp;Afra je, uprkos sebi, bila zadivljena. "Operisao si hemiju sopstvenog mozga?"
<BR>&nbsp;&nbsp;&nbsp;&nbsp;&nbsp;"Bilo mi je potrebno šest meseci", reče on. "Završni korak bio je preimenovanje sinapsi koje sam izolovao, da bih dobio pristup drugim sećanjima ne pobuđujući razarač. Nisam hteo da budem ograničen Ajvovom površnošću, što bi se dogodilo da sam samo preskočio jaz, bez ponovnog postavljanja mostova. Nisam prelazio u njegov svet, već sam ga uklapao u svoj, s tim jednim preostalim kanalom. Ali to je tražilo isprobavanje i usklađivanje. Zato sam ga poslao u istorijsku avanturu s raznorodnim iskustvima, gde sam posedovao izvesnu moć nadzorne kontrole, i postavio nove veze dok je pristizala ta bujica novih signala."
<BR>&nbsp;&nbsp;&nbsp;&nbsp;&nbsp;"Sve to... samo da bi mogao da izađeš i juriš curu po sobi?"
<BR>&nbsp;&nbsp;&nbsp;&nbsp;&nbsp;"Sve to zbog samoodržanja, ribo. Ajvo je bio predodređen da negde zabrlja, i mogao je sve da nas pobije, umesto dvoje ili troje koliko je uspeo. Ne bih da mi moron određuje sudbinu. Morao sam da budem spreman da se ubacim čim se on dovoljno opameti da se preda."
<BR>&nbsp;&nbsp;&nbsp;&nbsp;&nbsp;"Ili čak trenutak ranije."
<BR>&nbsp;&nbsp;&nbsp;&nbsp;&nbsp;"On nije uvek bio svestan kada treba odustati."
<BR>&nbsp;&nbsp;&nbsp;&nbsp;&nbsp;"Ako si bio u stanju da postigneš nešto tako složeno kao izolovanje pojedinačnog sećanja", reče ona polako, "zašto nisi naprosto blokirao Ajva u tom trenutku? Izgledaš sasvim sposoban da živiš i bez njega. Šta te je sprečilo da preuzmeš kontrolu u bilo kom trenutku?"
<BR>&nbsp;&nbsp;&nbsp;&nbsp;&nbsp;"Dušo, kada bih ti to rekao, bih bi zauvek u tvojoj vlasti", reče on.
<BR>&nbsp;&nbsp;&nbsp;&nbsp;&nbsp;Njegovo držanje je nagoveštavalo da laže; stoga mu je verovala.
<BR>
<BR>&nbsp;&nbsp;&nbsp;&nbsp;&nbsp;MERKUR
<BR>
<BR>&nbsp;&nbsp;&nbsp;&nbsp;&nbsp;U sledećoj prostoriji nije bilo teške mašinerije. Umesto toga bila je postavljena kao učionica, s klupama poređanim ispred podijuma. Afra prođe kroz nju i zastade pre no što će nastaviti put. "Jesi li to ostao bez simbola, genije?" doviknula je nazad. Znala je da rundu u Veneri nije izgubila s velikom razlikom, možda sa dva poena.
<BR>&nbsp;&nbsp;&nbsp;&nbsp;&nbsp;Tada se klupe popuniše... pticama: vrapci, rode, kolibri, orlovi, papagaji i lešinari... Bile su prisutne sve vrste, tesno zbijene, češući se krilima, šušteći perjem, ispuštajući izmet. A ona je bila među njima, i sama ptica, vrste koju nije mogla tačno da imenuje. I ona je s njima bila zasužnjena u kavezu u koji se odaja pretvorila.
<BR>&nbsp;&nbsp;&nbsp;&nbsp;&nbsp;Napolju, na prostoru koji je maločas zauzimao podijum, nalazili su se ljudski učesnici. Bili su spektakularno odeveni, kao da su hteli da nadmaše sjajem ptičju družinu. Svaki par je bio urešen raskošnije od prethodnog, i svi su paradirali ne obraćajući pažnju na ptice. U stvari, bili su ih nesvesni, sasvim zaokupljeni pokazivanjem sopstvenih krpica.
<BR>&nbsp;&nbsp;&nbsp;&nbsp;&nbsp;Konačno je prepoznala prirodu njihovog čina: bila je to uskršnja parada, koja je prirodno sledila posle jutarnje službe iz njene pređašnje vizije. Ali ona nikad nije videla taštiji skup od ovoga. Svaki njegov učesnik kao da je žudeo da privuče pažnju, uplašen i najmanje čestice prljavštine oko sebe.
<BR>&nbsp;&nbsp;&nbsp;&nbsp;&nbsp;I Šen je bio među njima, blistav pod... visokim svilenim šeširom.
<BR>&nbsp;&nbsp;&nbsp;&nbsp;&nbsp;Nije ni primetila šta je još imao na sebi. Sada je prekardašio. Besna, osvrnula se oko sebe da vidi na koji način bi mogla da dela. Moralo je postojati nešto u ovoj situaciji što je mogla da okrene u svoju korist. Bilo je potrebno samo da proširi svoje mogućnosti.
<BR>&nbsp;&nbsp;&nbsp;&nbsp;&nbsp;Iskobeljala se... Bilo je pretesno da poleti... do velike prednje kapije koja je razdavajala ptice od ljudi, odgurujući žurno druge ptice. Ovo je trebalo da bude, u geografiji stanice, mesto gde se nalazio podijum. Tu bi trebalo da bude... da, zasun je bio jednostavan, nepripremljen za napad ptice sa ljudskim umom. Odmeren trzaj kljunom, pravovremen zamah krilom, i...
<BR>&nbsp;&nbsp;&nbsp;&nbsp;&nbsp;Vrata se širom otvoriše.
<BR>&nbsp;&nbsp;&nbsp;&nbsp;&nbsp;Ptice provališe napolje, kričeći. Perje, prašina i izmet zasuše ljude u prolazu. Nastade veliko komešanje i pometnja, jer su svi nastojali da se uklone od prljavih ptica. Albatros, nespretno uzlećući, udari u Šenov šešir i obori mu ga s glave. Možda je to Afra i sama učinila.
<BR>&nbsp;&nbsp;&nbsp;&nbsp;&nbsp;Ponovo se pojavi učionica.
<BR>&nbsp;&nbsp;&nbsp;&nbsp;&nbsp;Podijum je bio ukoso gurnut, i Šen je stajao razbarušen pored njega. Zaista je došlo do kontakta, i to ne po njegovom izboru. Ovaj put je on oterao viziju.
<BR>&nbsp;&nbsp;&nbsp;&nbsp;&nbsp;Držala se postignute inicijative. Sela je za najbližu klupu, sigurna da će to pokrenuti... predavanje.
<BR>&nbsp;&nbsp;&nbsp;&nbsp;&nbsp;I jeste. Svetlost se priguši i u vazduhu prednjeg dela prostorije pojavi se slika. Bio je to Oblik... ista ona prefinjena, vijugava, pulsirajuća boja koju je videla tamo blizu Zemlje, kada je ugledala razaračev signal. Ista crvena masa, ista plava tačka, kao da dvostruka belo-plava zvezda-patuljak kruži oko crvenog džina. Ista simbolička smesa postavki, koja je rasla, rasla...
<BR>&nbsp;&nbsp;&nbsp;&nbsp;&nbsp;Nije mogla da se otrgne: stvar joj je ovladala mozgom. Pretpostavljala je da je Šen opčinjen na sličan način. Razarač je konačno napao.
<BR>&nbsp;&nbsp;&nbsp;&nbsp;&nbsp;Ali naglasak se izmeni, i ona odjednom shvati da ovo nije razarač uma. Bila je to ista tehnika ali ne i ista poruka... a poruka, bez obzira na tvrdnje nekih uskih interesa, bila je mnogo važnija od medijuma. Umesto zaborava, donosila je informacije. Širila je poglede. Sledećeg trenutka njen um usvoji taj univerzalni jezik, galaktički dar sporazumevanja, i ona vide i začu... poduku.
<BR>&nbsp;&nbsp;&nbsp;&nbsp;&nbsp;Zvanična galaktička istorija počinje s nastankom prve međuzvezdane komunikacijske mreže. Postoje samo retki pređašnji dokazi...
<BR>&nbsp;&nbsp;&nbsp;&nbsp;&nbsp;Upijala je to, zaneseno. Prvi put joj je bila ponuđena celokupna istorija. Poduka se nastavila, da pokrije proširenje makroskopske mreže, sfere kulturnog uticaja, i početak Prve opsade.
<BR>&nbsp;&nbsp;&nbsp;&nbsp;&nbsp;Ilustracija, reče to. Tada delimična ustrojstva postadoše celovita, i čitava njena neprijemčiva masa odgovori. Nalazila se na civilizovanoj planeti, reagovala na njenu silu teže, temperaturu i mirise kao i na prizore i zvuke.
<BR>&nbsp;&nbsp;&nbsp;&nbsp;&nbsp;"Mogu da ti kažem kako se završava", reče Šen. Njegov glas omeo je njenu koncentraciju; posmatrala je promenljive boje-oblike koji su pričali priču, sada trodimenzionalne i skoro materijalne.
<BR>&nbsp;&nbsp;&nbsp;&nbsp;&nbsp;Onda se njen um ponovo uključi, i planeta se vrati. Prolazila je između ogavnih ali ipak običnih (po galaktičkim merilima) bića ovoga sveta, razgovarala s njima, i saznala o očajničkoj borbi u koju su bila uključena. Bio je to planetni i međuplanetni rat, i ova vrsta bila je u opasnosti od porobljavanja ili uništenja.
<BR>&nbsp;&nbsp;&nbsp;&nbsp;&nbsp;Shvatila je i razlog: signal Putnikov dozvoljavao je osvajačke ratove između nezrelih vrsta. Bilo je to kao dati motorne čamce međusobno neprijateljski raspoloženim ostrvljanima koji su dotle bili razdvojeni miljama plićaka i grebena prepunih ajkula. Svemirsko putovanje bez prethodnog sazrevanja značilo je rat među kulturama... i obostranu propast.
<BR>&nbsp;&nbsp;&nbsp;&nbsp;&nbsp;Fizički dodir između zvezdanih kultura Galaksije u suštini je značio haos, učila je poduka, i ona se sad nagonski slagala, budući da je to videla na delu. Zatim uslediše novi podaci, opisujući završetak opsade. Tu je bila još jedna živa, za sva čula stvarna epizoda, koja je pokazivala kako su povezane vrste uredile život, deleći planetu, ali ne u harmoniji. Stvorenja su, kao ona poslednja, bila potpuno neljudska, ali je ipak saosećala s njihovom nesrećom. Imala je osećaj da je bila prisutna kada je grupa obalskih dobrovoljaca ubila poslanika podmorske kulture; i bila je potresena pošto je pratila prosvetljenog stanovnika kopna koji je napravio uzvratno putovanje u okean, da bi ga na sličan način ubila granična patrole druge strane. Ponovo je izbio rat, desetkujući obe vrste i vrativši daleko unazad civilizaciju planete, ali obostrana mržnja nije se ugasila. Povlačenje Putnikovo nije rešilo probleme u Galaksiji; samo ih je bolno potisnulo. Bolje da nikada nije ni došao.
<BR>&nbsp;&nbsp;&nbsp;&nbsp;&nbsp;Ali, saznala je i pozitivnu stranu: uzlet civlizacije u odsustvu Putnika. Pratila je pripreme da se olakša predviđena Druga opsada. Smišljen je razarač: bio je poput uragana koji sprečava divljake da koriste svoje moderne čamce. Mnogi su izginuli pokušavajući... Ali, to je bilo bolje od onoga što se dešavalo ranije.
<BR>&nbsp;&nbsp;&nbsp;&nbsp;&nbsp;Videla je i drugu fazu projekta razarača: potragu za izvorom i prirodom Putnikovog signala.
<BR>&nbsp;&nbsp;&nbsp;&nbsp;&nbsp;Došlo se do zaključka da je Putnik bio poslat u druge Galaksije lokalnog jata. Jesu li i one prošle kroz slična pustošenja? Makroskop nije dao odgovor na ovo.
<BR>&nbsp;&nbsp;&nbsp;&nbsp;&nbsp;Ipak, nastavljala je pretpostavka, ako je Putnik dosegao druge galaksije, to je izgledalo kao univerzalna zavera da se zatre civilizacija gde god se razvije. Ako je tako, bilo je neophodno zaustaviti ga na samom izvoru.
<BR>&nbsp;&nbsp;&nbsp;&nbsp;&nbsp;Međutim, putovanja do ovih bližih galaksija bila su neuspešna. Šest ekspedicija ka Andromedi nikada se nije vratilo. Ako je Putnik bio tamo, trebalo je da bude moguće povratno putovanje. Ako nije, trebalo je da postoji visoko razvijena makroskopska tehnologija, i da bar nekoliko programa bude emitovano radi međugalaktičke komunikacije. Obične sferične emisije rasipale su se u međugalaktičkim prostranstvima, ali zraci nisu, kao što je pokazao i sam Putnik.
<BR>&nbsp;&nbsp;&nbsp;&nbsp;&nbsp;Da li je Putnik stigao do drugih galaksija u različita vremena? Lokalni program je, po svemu sudeći, dolazio s udaljenosti od oko tri miliona svetlosnih godina, i širio se da proguta čitavu Galaksiju i njenu okolinu: globularna jata, Magelanove oblake, ali ne i Fornaksa ili Vajara. Oko trideset hiljada svetlosnih godina od ruba (proizvoljna procena: nije postojao fizički diskontinuitet koji bi označavao granice Galaksije) zrak je prestajao; njegov ukupni poprečni presek ovde je bio oko sto pedeset hiljada svetlosnih godina. U trenutku kada bi zrak mogao, u svome širenju, da presretne drugu galaksiju iza Mlečnog puta, bio bi već razuđen u kupast oblik, suviše raspršen da bi imao pravi učinak. Bez sumnje je bio stvoren da dejstvuje baš u ovom okruženju.
<BR>&nbsp;&nbsp;&nbsp;&nbsp;&nbsp;Ako su i drugi zraci bili načinjeni na isti način, i ako su poticali s istog mesta u svemiru, možda su morali da se smenjuju. Milion godina Putnika moglo je biti upućeno prema jednoj galaksiji; kada bi se ovaj našao na putu, odašiljač bi bio okrenut da pokrije drugu galaksiju. Tako bi pravac i razdaljina i redosled odredili položaj svake galaksije ponaosob.
<BR>&nbsp;&nbsp;&nbsp;&nbsp;&nbsp;Posle Druge opsade počele su da pristižu potvrde za ovo. Civilizovane planete koje su skočile prema drugim galaksijama, i tako ostale nasukane, poslale su delove istine. Načinile su prelazak ali nisu mogle da izađu iz organskog stazisa, zbog odsustva Putnikovog signala, neophodnog za obnavljanje. Stoga je bilo potrebno da prođu milioni godina pre nego što bi Putnik stigao do novog položaja istraživačkog sveta. U tom trenutku bi se obnavilo, ali sa gubicima, budući da čak ni gasovito stanje nije imalo neograničen rok trajanja. Tada je povratak bio nemoguć bez novog čekanja, milionima godina, na Treću opsadu kod kuće.
<BR>&nbsp;&nbsp;&nbsp;&nbsp;&nbsp;Ovo je bila suština prvog izveštaja sa Horva, zarobljenog u globularnom jatu u orbiti oko Andromede. Činilo se da su putnici bili zapravo stvoreni da spreče međugalaktičku razmenu. Ali istraživanje Horvena se nastavilo, jer je isti signal koji je oživeo tužno desetkovano stanovništvo, sada omogućavao planeti da slobodno putuje po Andromedi. Posle nekog vremena, poslali su drugi, još čudesniji izveštaj.
<BR>&nbsp;&nbsp;&nbsp;&nbsp;&nbsp;U međuvremenu se jedan mesec-trut Duona pojavio u Galaksiji Mlečni put, noseći pun izveštaj i snimke njihovog Putnikovog signala. Snimci nisu imali značaja sami po sebi, ali su bili korisni za neposredno poređenje sa sličnim snimcima domaćeg Putnika. Ovim je utvrđeno da su postojala dva različita Putnika, "otisak prstiju" razlikovao se u neznatnim ali nedvosmislenim pojedinostima. Još jedna činjenica zamenila je pretpostavku, i bila je potvrđena nova stavka na probnoj mapi Putnikovog delovanja. Sada su bili dostupni podaci o tri posebna zraka... i svi su poticali iz istog izvora.
<BR>&nbsp;&nbsp;&nbsp;&nbsp;&nbsp;Nema podataka o povratku drugih meseca-trutova. Pouzdano se zna da je bio poslat izvestan broj, ali su bili ili izgubljeni u konfiguracijama skok-svemira, koje nisu bile unete u mape, ili su stigli ali se nisu nalazili u Mlečnom putu niti u njegovoj blizini. Neprestano i potpuno osmatranje čitavog obima Galaksije bilo je jednostavno neizvodljivo, tako da je mnogo toga zavisilo od slučaja.
<BR>&nbsp;&nbsp;&nbsp;&nbsp;&nbsp;Konačno, upotrebom nekoliko zakasnelih makroskopskih povratnih poruka, podataka s jedinog meseca koji se vratio, i detaljne analize samog Putnika kada je započela Treća opsada, Galaksijci su uspeli da sastave celu priču.
<BR>&nbsp;&nbsp;&nbsp;&nbsp;&nbsp;Bio je to osvit novog doba.
<BR>
<BR>&nbsp;&nbsp;&nbsp;&nbsp;&nbsp;JUPITER
<BR>
<BR>&nbsp;&nbsp;&nbsp;&nbsp;&nbsp;Poduka je bila završena. Uvijajući oblici su izbledeli, na podijumu je sada pevala primadona. Njeno pevanje bilo je vrhunsko; činilo se da predstavlja vrhunac ljudske umetnosti, zenit mogućnosti jedinke. Bilo je onoliko blizu koliko je moglo da bude, u a cappella obliku, savršenstvu. Bilo je oličeno majstorstvo.
<BR>&nbsp;&nbsp;&nbsp;&nbsp;&nbsp;Afra je razmišljala o svom ljudskom nasleđu, i o nasleđu Galaksije. Kao da se svuda pojavljivalo šest glavnih razdoblja kulture, na koji god način da su posmatrani. Galaksija je prošla kroz tri duge civilizacije i tri kratke opsade, poslednja je još trajala, a sada je bila na ivici sedmog, možda završnog razdoblja. Svaka jedinka, svaka vrsta, svaka kultura bila je na istom putu. Ogledalo istorije pružalo je odraz prošlosti... ali je ta prošlost bila manje značajna istorija u odnosu na onu koja će tek doći.
<BR>&nbsp;&nbsp;&nbsp;&nbsp;&nbsp;Šen je bio primadona; simboli se nisu mnogo obazirali na pol pojedinca. Afra nije bila sigurna kakva je ovaj put priroda njenog simbola, pošto nije doživela nikakav preobražaj osim saznajnog, ali je početak spoznaje istine, o sebi, i galaktičke i sveopšte, bio dovoljan. Onako detinjast, Šen je možda predstavljao vrhunac čovekove prvobitne evolucije, ali nije predstavljao čovekovu budućnost. Niti onaj oblik morske zvezde u koju se pretvorio Bred; taj oblik zrelosti bio je odavno odbačen kao slepa ulica zbog zastarele i ograničene životne sredine. Čovek je bio predodređen za nešto drugo. Ne fizički, ne tehnološki, već socijalno i emotivno. Možda će proći milioni godina pre nego što to postigne, ali je to, po galaktičkim merilima, bio samo tren. Ovo je bio prag, zbog spoznaje sopstvenih mogućnosti, zbog vizije vlastite estetičke budućnosti.
<BR>&nbsp;&nbsp;&nbsp;&nbsp;&nbsp;S malim naporom Afra se prebaci u stvarnost stanice. Prostorija se izmenila: ovo je bio još jedan aktivni deo. Mašine su izbacivale gotove uzorke za izložbu elemenata, i slale ih u prenosne proreze, svakako da bi bili prebačeni u nekolike odaje za posetioce. Umetnost je bila reprodukovana, hrana pravljena. Ovaj odeljak bio je, u stvari, prošireni ali ipak sasvim rutinski proizvodni centar. Ili je postojala velika tražnja za uzrocima, nagoveštavajući brojne posetioce, ili su izložbe bivale često menjane radi osavremenjivanja.
<BR>&nbsp;&nbsp;&nbsp;&nbsp;&nbsp;Šen je bio prisutan, i držao je S' napravu. "Merkur je bio tvoj, 10 prema 5", objavio je. "One tvoje proklete ptice..." Pljesnuo je po instrumentu.
<BR>&nbsp;&nbsp;&nbsp;&nbsp;&nbsp;Konačno je dobila rundu! Ali vizija je već bila tu:
<BR>&nbsp;&nbsp;&nbsp;&nbsp;&nbsp;Ulica Mejkona, ona ima sedam godina, iznad nje crnac. Ali sada je njen užas nestao. Šest ispoljavanja... uzlazni znak, sunce, mesec, Mars, Venera, Merkur... pretvoreni u sedmo, Jupiterovo... i okolnosti su bile blagotvorne. Znala je da je crnac neće povrediti; nije on bio pljačkaš. Pljačkaš je bio belac.
<BR>&nbsp;&nbsp;&nbsp;&nbsp;&nbsp;"Devojčice, hajde sa mnom. Tvoj tata je povređen."
<BR>&nbsp;&nbsp;&nbsp;&nbsp;&nbsp;"Znam", reče ona.
<BR>&nbsp;&nbsp;&nbsp;&nbsp;&nbsp;"Ja radim u prodavnici", nastavio je, pomažući joj da ustane. "Video sam kako si potrčala, i znao sam da si se uplašila. Tvoj tata je zgrabio lopova i držao ga, i ovaj je sada sigurno već u zatvoru, ali..."
<BR>&nbsp;&nbsp;&nbsp;&nbsp;&nbsp;Koleno joj je bilo oguljeno, rame ugruvano u sudaru s policom, ali su to bile beznačajne povrede. Prihvatila je čovekovu ruku i pošla nazad. "Koliko je teško... mislim, moj otac..."
<BR>&nbsp;&nbsp;&nbsp;&nbsp;&nbsp;"Nije teško ranjen. Siguran sam. To je hrabar čovek, kad je smeo to da učini, onako da krene na pištolj. Hrabar čovek."
<BR>&nbsp;&nbsp;&nbsp;&nbsp;&nbsp;Afra ponovo izađe iz sećanja-vizije, oslobođena njenog uticaja. Više nije morala da beži.
<BR>&nbsp;&nbsp;&nbsp;&nbsp;&nbsp;Šen ju je posmatrao, svestan da gubi uporište. Nameravao je da dobije rundu tako što bi je gurnuo u viziju užasa i primorao je da se još jednom preda, ali je ona ovaj put savladala strah. Njena zavisnost je nestala. Šta god bilo to što je planirao da postigne, sada je bilo dalje od ostvarenja nego prilikom prvobitnog sukoba u uzlaznom znaku.
<BR>&nbsp;&nbsp;&nbsp;&nbsp;&nbsp;I dalje joj je priticala snaga, jahala je na talasu pobede u Merkuru i oslobađanja od neprestanog terora uzlaznog znaka. Bila je spremna da proširi još više svoje horizonte, da sazna konačnu informaciju i primeni je u svoju korist.
<BR>&nbsp;&nbsp;&nbsp;&nbsp;&nbsp;"Jesi li razmišljao", zatražila je od Šena, "o suštinskom paradoksu Putnika? O jedinom svojstvu koje ga razlikuje od drugih signala, i čini da samo njegovo postojanje bude dokaz da je tehnologija trećeg stupnja kvalitativna koliko i kvantitativna?"
<BR>&nbsp;&nbsp;&nbsp;&nbsp;&nbsp;"Sigurno", reče on... ali je trenutno oklevanje odalo njegov previd. Prevideo je očigledno, kao i svi ostali, i postao svestan toga tek u trenutku kada mu je ona postavila pitanje. Još jedan poen za nju! "Putnik, kao impuls koji se kreće brzinom svetlosti, nikada ne bi mogao da nadgleda tako složen hronološki proces kakav je topljenje i obnavljanje tuđinskog bića, budući da nije moguće postojanje sećanja ili pređašnjeg iskustva u obrascu koji putuje kraj subjekta tom brzinom. Deo Putnika koji upravlja topljenjem epiderma bio bi dvadeset četiri svetlosna minuta u zakašnjenju u trenutku kada bi se rastvorilo srce. A deo koji bi dovršio posao ne bi stigao do trenutka kada bi proces otpočeo... jer ne bi mogao, relativistički gledano, da nadoknadi ona dvadeset četiri minuta. Informacija ne može da putuje kroz materijalni prostor brže od svetlosti. Stoga Putnik nije mogao da obavi ovaj zadatak... ali ga je ipak obavio. Paradoks."
<BR>&nbsp;&nbsp;&nbsp;&nbsp;&nbsp;"Promaklo ti je!" uskliknu ona. "Genije, bio si slep za istinu. Ne razumeš Putnika ništa bolje nego stari Galaksijci."
<BR>&nbsp;&nbsp;&nbsp;&nbsp;&nbsp;"Besmislica", reče on, uzrujan. "Mogu da ti objasnim kako se postiže proces topljenja uprkos tom ograničenju. Moram li to da ti nacrtam?"
<BR>&nbsp;&nbsp;&nbsp;&nbsp;&nbsp;"To se ne može nacrtati, glupane."
<BR>&nbsp;&nbsp;&nbsp;&nbsp;&nbsp;Šen dočeka kocku ugljenika - jedan od onih ogromnih dijamanata - na putu ka nekoj izložbi, i postavi je na jednu od umetničkih mašina. Otrčao je niz hodnik i doneo nešto nalik na kredu, da bi načinio skicu na priručnoj tabli. Crtež kredom na dijamantu!
<BR>&nbsp;&nbsp;&nbsp;&nbsp;&nbsp;"Zrak polazi iz tačke A, pogađa subjekt u tački B i odlazi dalje prema tački C, da se nikad ne vrati", reče on, crtajući čiča-Glišu. Mogao je bez sumnje da stvori umetničko delo, samo da je hteo, ali je kreda bila nezgrapna, površina klizava, a on pometen obrtom sreće u nadmetanju.
<BR>
<BR>&nbsp;&nbsp;&nbsp;&nbsp;&nbsp;"Jednostavnosti radi", nastavio je, "zanemarićemo takve finese kao što je dobijeni zrak za topljenje, koji zapravo obavlja posao; to je samo ogranak, proizveden ad hoc kada ga izazove određena situacija. Putnik u suštini dodiruje samo jednom, i putuje dalje brzinom svetlosti. Ne zaustavlja se da vidi da li je posao dovršen, kao što se reka ne zaustavlja da vidi ko je to prelazi. Uvek je to nova voda."
<BR>&nbsp;&nbsp;&nbsp;&nbsp;&nbsp;"A tebi se još nisu osušile pelene", reče ona.
<BR>&nbsp;&nbsp;&nbsp;&nbsp;&nbsp;"Ali će predmet u vodi izazvati stalno talasanje", produžio je, na izgled spokojno. "U slučaju našeg Putnika, međudejstvo u tački B otpočinje povratnu spregu koja susreće i priprema nadolazeće impulse. Tako da je moguće produženo međudejstvo." Nacrtao je još jednu skicu, na drugoj površini kocke. "Nazovimo tačku D tim sekundarnim međudejstvom, iako se ne događa na nekom određenom mestu. Ono zaista unapred pobuđuje pristižući signal, čineći tu vrstu sećanja i planiranja mogućom.
<BR>&nbsp;&nbsp;&nbsp;&nbsp;&nbsp;Otud je topljenje zapravo funkcija E - A-zrak oblikovan BD povratnim dejstvom. Jedina prilika kada je A-zrak neposredno presretnut jeste pri prvom susretu; a ovo je razlog za taj susret. Bez tog BD povratnog dejstva, topljenje bi bilo obično haotično rastapanje tkiva, koje bi se neizbežno završavalo smrću. Ovako, kada se približi kritična tačka - kao što je potreba da se zatvori jedno plućno krilo dok drugo radi - Putnik to zna, i prilagođava svoj program u skladu s tim. Isto važi za obnavljanje, koje nije puko prirodno preimenovanje evolucije kao što izgleda. Nije važno gde se ono događa, dokle god je Putnik prisutan; zrak je načinjen da reaguje na određeni podsticaj na odgovarajući način. Veoma usavršen program, posebno jer nijedan njegov deo nije materijalan, tečan ili gasovit, ali zato delotvoran, kao što znamo."
<BR>
<BR>&nbsp;&nbsp;&nbsp;&nbsp;&nbsp;"Govoriš o detaljima a propuštaš celinu, baš kao stari Galaksijci", reče ona. "Stari drveće/šuma previd. Znaš šta? Mislim da ne možeš ni sam da pojmiš Putnika. Izolovao si to zajedno sa sećanjem na razarač! Istina je izvan tvog domašaja!"
<BR>&nbsp;&nbsp;&nbsp;&nbsp;&nbsp;Lice mu je bilo mirno, ali je bila sigurna da cepti od besa. "Šta možeš ti sa svojim nabeđenim razumevanjem, što ja ne mogu? Pokaži mi bar nešto."
<BR>&nbsp;&nbsp;&nbsp;&nbsp;&nbsp;"Mogu da razgovaram sa Putnikom", reče ona.
<BR>&nbsp;&nbsp;&nbsp;&nbsp;&nbsp;"Kako da ne. Mogu i ja da razgovaram sa svojom nogom. Ali kakav odgovor očekuješ?"
<BR>&nbsp;&nbsp;&nbsp;&nbsp;&nbsp;Prikupila je svu svoju pažnju i snagu volje na taj jedan napor, svesna da je njena teza, njena jedina prednost nad Šenom, zavisila od tog praktičnog dokaza. "Putniče", povikala je, "Putniče, čuješ li me?"
<BR>&nbsp;&nbsp;&nbsp;&nbsp;&nbsp;Ništa se ne dogodi. Šen ju je posmatrao s vešto glumljenim sažaljenjem.
<BR>&nbsp;&nbsp;&nbsp;&nbsp;&nbsp;Zar se prevarila? Bila je tako uverena...
<BR>&nbsp;&nbsp;&nbsp;&nbsp;&nbsp;"Putniče", ponovila je žurno, "da li me čuješ? Molim te, odgovori..."
<BR>&nbsp;&nbsp;&nbsp;&nbsp;&nbsp;D A
<BR>&nbsp;&nbsp;&nbsp;&nbsp;&nbsp;Došao je odasvud, taj bogoliki odgovor. Preplavio joj je čula, opržio prste, naduo jezik, razvalio bubne opne, zario joj se u očne jabučice vatrenim pismenima. Da li je ovo doživeo Mojsije na onoj planini?
<BR>&nbsp;&nbsp;&nbsp;&nbsp;&nbsp;Šen je stajao ošamućen. Znači da je to zaista osetila.
<BR>&nbsp;&nbsp;&nbsp;&nbsp;&nbsp;"Šta si ti?" upitala je, i sama prestrašena, ali svesna da bi ovo mogla da bude njena jedina prilika da uspostavi vezu. Samo dok je nosi taj talas...
<BR>&nbsp;&nbsp;&nbsp;&nbsp;&nbsp;I tada to ponovo dođe, bujica informacija, projektovana u njen um na isti način na koji je proces topljenja delovao na ćelije njenog tela. Delovi prolazećeg Putnikovog zraka aktivirali su nervne sinapse u njenom mozgu i obraćali joj se istinskom telepatijom.
<BR>&nbsp;&nbsp;&nbsp;&nbsp;&nbsp;U suštini, ovo: kao što je međuzvezdano putovanje zahtevalo pretvaranje čvrstog oblika života u tečni oblik, a zatim u gasoviti oblik, tako je istinsko međugalaktičko putovanje zahtevalo još jedan dalji stupanj: oblik zračenja. Putnik nije bio zrak emisije; bilo je to živo, svesno biće. Razvilo se iz uobičajenih oblika, ali su njegova tehnologija i stepen razvoja omogućili ovaj nepredvidljivi oblik, oslobodivši ga svakog ograničenja, osim brzine zračenja kroz prostor. Ali je i to moglo biti prevaziđeno upotrebom tehnike skok-svemira... čim su prostor kartografski istražili svetlosno brzi izvidnici.
<BR>&nbsp;&nbsp;&nbsp;&nbsp;&nbsp;Nije postojalo mesto u vaseljeni koje ova vrsta nije mogla da dosegne.
<BR>&nbsp;&nbsp;&nbsp;&nbsp;&nbsp;Ali su retki životni oblici dostigli ovaj nivo. Zašto? Putnici su istraživali i otkrili da su u skučenom uzavrelom kotlu kakav je bio prosečna galaksija nastanjena oblicima života, prve vrste koje su postigle sposobnost gasovitog stanja za skokove kroz prostor, koristile tu sposobnost da suzbiju sve ostale... a onda stagnirale zbog nedostatka podsticaja. Problem je bio u tome što je tehnologija nadmašivala zrelost. Galaktička civilizacija bi postala stvarnost samo kada bi više vrsta bilo podstaknuto da postigne punu zrelost. Bilo im je potrebno vreme... vreme da odrastu.
<BR>&nbsp;&nbsp;&nbsp;&nbsp;&nbsp;I tako su putnici postali misionari. Svaki pojedinačno skočio je do određenog mesta u svemiru i podvrgao se pretvaranju u zračenje, zadržavajući pri tom svest. Fizičke sinapse postale su talasne sinapse, misao se javljala vraćajući se iz najisturenije tačne, ali lucidna. I svaki ponaosob doneo je tehnologiju skok-svemira u različitu galaksije, vrstama koje su posedovale tehnologiju drugog stupnja.
<BR>&nbsp;&nbsp;&nbsp;&nbsp;&nbsp;Mlečni put je bio obrađen u celini. Putnikov doprinos podsećao je na doprinos razarača: činio se okrutan, ali je zapravo izazvao ubrzano sazrevanje. Vrste su mogle da pate, ali su galaksije bile podstaknute da napreduju. One galaksije koje su zadobile kontrolu nad svojim nedozrelim elementima - tako upadljivo prepoznatljivim po svojim postupcima kada bi bili suočeni s iskušenjem skok-svemira - bile su na putu ka uspehu. Mlečni put, posle nekoliko propalih pokušaja, konačno je ovladao sobom, i bio je na korak od istinske zrelosti... kao celina. Ovo je bio dar Putnikov: propusnica za vaseljenu, i vaseljensku civilizaciju.
<BR>&nbsp;&nbsp;&nbsp;&nbsp;&nbsp;"Beli čovek koji donosi svog boga neukim divljacima", gunđao je Šen. "Jaka stvar." Zakoračio je u sledeću prostoriju.
<BR>&nbsp;&nbsp;&nbsp;&nbsp;&nbsp;"I jeste jaka stvar, iako si ti suviše nezreo da bi priznao da vangalaktički tuđinci mogu da postignu stvari koje ti ne možeš ni da sanjaš da ćeš postići", uzviknu ona, progoneći ga. "I čovečanstvo može da uživa tu prednost ako preživi sopstvenu nezrelost. Ne time što će postati pametnije, već sazrevanjem. Mi..."
<BR>
<BR>&nbsp;&nbsp;&nbsp;&nbsp;&nbsp;SATURN
<BR>
<BR>&nbsp;&nbsp;&nbsp;&nbsp;&nbsp;Šen je bio u vojničkoj uniformi, neurednoj, a u ruci je držao bocu jeftinog viskija. Ako se nalazio na stražarskom mestu, kršio je pravila službe. Negde je načinio grešku, neveliku grešku, i već su ga stigle posledice.
<BR>&nbsp;&nbsp;&nbsp;&nbsp;&nbsp;Afra je bila u raskošnoj haljini, zlatokosa boginja, kada je zašuštala kroz odaju. Osmotrila je redove računarske mašinerije, i zaključila da se nalaze u prostoru s osetljivim nadzornim mehanizmom stanice, ali je bila više zaokupljena sopstvenom prilikom. Šenova izvitoperenost bila je njena nagrada, njegova nevera u opštu dobrobit njena dobra sreća... samo ako nastavi da dela sa pouzdanjem...
<BR>&nbsp;&nbsp;&nbsp;&nbsp;&nbsp;Podigao je bocu prema njoj u pijanom pozdravu. "Moja sveća dogore", reče. "Ponovo si pobedila."
<BR>&nbsp;&nbsp;&nbsp;&nbsp;&nbsp;A onda se ono neuhvatljivo sećanje oslobodi i izađe iz tamnice gde je bilo čuvano: nešto što joj je rekao Bred Karpenter. U razdobljima krize je provirivalo, ali samo da bi se povuklo pre nego što bi bilo osmotreno. Sada ga je konačno imala. "Šen je opasan... tu nemoj da se prevariš. Taj nema obzira. Ali ima načina da bude obuzdan, ako postoji potreba i ako je pravi trenutak za to. Sada ću ti ga opisati, ali te molim da ga nikom ne kažeš... posebno ne Ajvu.
<BR>&nbsp;&nbsp;&nbsp;&nbsp;&nbsp;"Ko je Ajvo?" upitala je, jer je to bilo pre nego što je sve počelo.
<BR>&nbsp;&nbsp;&nbsp;&nbsp;&nbsp;"On je moja veza sa Šenom. Ali ovo je jedna stvar o Šenu koju on ne zna. Ugradiću ti hipnotičku blokadu protiv odavanja."
<BR>&nbsp;&nbsp;&nbsp;&nbsp;&nbsp;Tako je i učinio, vičan tim stvarima. Zaboravila je to, sve do ovog trenutka... trenutka u kome je otkrila Šena u njegovoj slabosti, svesna da je njegova ranjivost prolazna, diktirana samo prolaznom animacijom simbola. Šen je i dalje vodio, i znala je kakvim ogromnim mogućnostima raspolaže; nikada ga neće pobediti ako ga sad ne dovrši. Uran ili Neptun lako bi mogli da zaljuljaju klatno na njegovu stranu, a s tim i inicijativu, i donesu mu konačnu pobedu.
<BR>&nbsp;&nbsp;&nbsp;&nbsp;&nbsp;"Sećaš li se Ajvone?" upitala ga je.
<BR>&nbsp;&nbsp;&nbsp;&nbsp;&nbsp;Slika se izgubi. Šen se okrenu prema njoj, sa S' napravom koja je zamenila bocu, i bilo je kao da je vatra njegovog znaka dobila fizički oblik. "Bred, kopile jedno!" uzviknuo je. "Odao si!"
<BR>&nbsp;&nbsp;&nbsp;&nbsp;&nbsp;Ali on je bio u svojoj slabosti, ona u snazi. "I ti imaš sećanje kao moje, ono s kojim ne možeš da se suočiš", reče ona. "Zbog toga nisi mogao da preuzmeš kontrolu od Ajva, bez obzira što ti je sve drugo polazilo za rukom. To je saznanje koje mi daje moć nad tobom." Ali samo u odgovarajućim okolnostima... a to je je moglo da bude pitanje tumačenja.
<BR>&nbsp;&nbsp;&nbsp;&nbsp;&nbsp;Naime, postojao je treći genije u okviru projekta, onaj koji se nalazio između Breda i Šena. Ajvona... "Arčer" Strelac... i tu je došlo do snažnog sukoba.
<BR>&nbsp;&nbsp;&nbsp;&nbsp;&nbsp;Imali su po pet godina kada je sukob došao do vrhunca, oboje s više proživljenog u svim oblastima života nego većina odraslih, ali i dalje deca u emotivnom pogledu. Bio je to klasičan slučaj dve škorpije u boci, dve nacije s viškom nuklearnog naoružanja i manjkom strpljenja: dvoje dece sa moćima odraslih. Pošto su bili muško i žensko, postojala je izvesna ublažavajuća privlačnost među njima. Ali, rivalstvo je bilo jače, i kada se okončalo njihovo druženje, našli su način da raščiste stvar: bila je to igra, nadmetanje, više od telesnog, više od intelektualnog, čija stroga pravila niko drugi nije razumeo. Ceo jedan dan i noć bili su nasamo, zaključani u skrovitoj sobi, i na kraju je Šen pobedio a Ajvo se ubila.
<BR>&nbsp;&nbsp;&nbsp;&nbsp;&nbsp;Onda je Šen, da bi se zaštitio, operisao na telu, i učinio da izgleda kao njegovo, unakaženo, na izvesne načine koji će obmanuti svet. Uredio je da se dogodi upečatljiva "nesreća" sa paljevinom, koja je obmanu učinila potpunom, a zatim je zauzeo njeno mesto u zajednici projekta. Tako je postao Ajvo, i nekako uspeo da izmeni dokumenta, da bi zbunio radoznale odrasle. Izgledalo im je kao da je poginulo muško dete, ali prebrojavanje to nije potvrđivalo; umesto toga je jedno muško dete bilo pogrešno smatrano za žensko. Ako je nedostajalo žensko dete, koje?
<BR>&nbsp;&nbsp;&nbsp;&nbsp;&nbsp;Šen se provukao s ubistvom.
<BR>&nbsp;&nbsp;&nbsp;&nbsp;&nbsp;Ali nije uspeo da zbuni svoje vršnjake. Nisu bili tako pametni kao on, ali su ga poznavali, i znali su ishod. Bili su njegova grupa-rod, a to je dejstvovalo neodoljivom snagom. Nisu prijavili njegov zločin odraslima, jer to nije stajalo u pravilima roda, ali jesu proneli glas među sobom, i sami mu sudili, i doneli presudu. Po njoj, on je postao Ajvo. Nije više mogao da se izdaje za drugu osobu po izboru i potrebi. Grupa je imala posebnu moć nad svojim članovima: delom etičku, delom prisilnu, delom religioznu, delom porodičnu - ono što bi grupa odlučila, pojedinac je poštovao. Nije moglo biti drugačije, čak ni za Šena.
<BR>&nbsp;&nbsp;&nbsp;&nbsp;&nbsp;Tajna je sačuvana ali je on bio kažnjen. Čak i kada se projekt raspao, volja roda je ostala, krut kodeks, obaveza koju nije mogao da skine sa sebe.
<BR>&nbsp;&nbsp;&nbsp;&nbsp;&nbsp;Samo je Ajvo lično mogao da ga oslobodi, kada se ukaže potreba... a Ajvo nikada nije saznao istinu, i bio je tvrdoglav kao mazga. Ajvo je mislio da je ispraznost svakodnevice bila ta od koje se Šen povukao. Nikad nije ni čuo za Ajvo.
<BR>&nbsp;&nbsp;&nbsp;&nbsp;&nbsp;Kao što je Putnik vaspitao vaseljenu; kao što je razarač vaspitao Galaksiju; kao što su okolnosti vaspitale čovečanstvo; tako je grupa-rod vaspitala Šena.
<BR>&nbsp;&nbsp;&nbsp;&nbsp;&nbsp;I ništa više! Šen je i dalje imao galaktički instrument, S', ovo nije bila Zemlja, a Afra nije bila vaspitanica projekta. "Ne možeš da se vratiš kući bez mene", reče on. "Presuda ne može da bude prizvana, ovde; i dalje sam potreban."
<BR>
<BR>&nbsp;&nbsp;&nbsp;&nbsp;&nbsp;URAN
<BR>
<BR>&nbsp;&nbsp;&nbsp;&nbsp;&nbsp;I tako je velika smicalica propala, i sada se klatno kretalo nazad, vraćajući mu snagu, umanjujući njenu. Bio je red na nju da se povuče.
<BR>&nbsp;&nbsp;&nbsp;&nbsp;&nbsp;Sledeća prostorija sadržala je visoku tehnologiju: neobičan cevovod prihvatao je nešto nevidljivo, a još neobičniji uređaji su ga obrađivali.
<BR>&nbsp;&nbsp;&nbsp;&nbsp;&nbsp;"Pretvaranje", primeti Šen, sa dosta starog pouzdanja. "Kanalisani gravitroni pretvaraju se u makrone radi odašiljanja." Dotakao je S'.
<BR>&nbsp;&nbsp;&nbsp;&nbsp;&nbsp;Petoro ljudi stajalo je usred zemaljskog pejzaža, na suncu. Žena i dva muškarca gledali su prema jugu; dve žene, jedna starija, druga mlađa, stajale su pedeset stopa dalje, u smeru pogleda prve trojke.
<BR>&nbsp;&nbsp;&nbsp;&nbsp;&nbsp;Po prvi put je Afra ugledala simbole, i bila u nedoumici koji je njen. Žena u severnoj grupi mogla je biti ona; muškarci, Šen i Ajvo. Jedna žena iz južnog para bila je staromodna; druga je bila savremena devojka. Jedna stegnuta, ukočena; druga budna, otvorena. Njihova odeća i držanje određivali su njihove tipove... ali koja je od tri žene zaista bila Afra?
<BR>&nbsp;&nbsp;&nbsp;&nbsp;&nbsp;Ovo je izgleda bio trenutak neodlučnosti, i Šen je očito delio to raspoloženje. "Jesam li ja baš toliko rđav?" upitao je donekle pomirljivo. "Nikada nisam mučio životinje do smrti, čime ne mogu da se pohvale mnogi koji su prošli obično detinjstvo. Nikad nisam ubio čoveka, a malo njih koji su služili u vojsci mogu to da kažu. Sve što sam učinio bilo je da sam odigrao poštenu igru sa visokim ulogom, i pobedio. Da sam izgubio, ja bih umro. Uvek sam poštovao pravila igre."
<BR>&nbsp;&nbsp;&nbsp;&nbsp;&nbsp;Tada Afra shvati da je žena između dva muškarca bila Ajvo, kakva bi bila da je odrasla. Šen je bio obavezan svojom prošlošću, i pravilima igre, i nije bilo do nje da ga unapred osudi.
<BR>&nbsp;&nbsp;&nbsp;&nbsp;&nbsp;Ali, i Afra je bila obavezana. Bila je svedok istorije galaksije i spoznala je njeno značenje. Da li je trebalo da se sada vrati svojim starim, skučenim običajima i pogledima, ili da otvori um i dušu promeni, kretanju, spontanosti? Koja žena je bila ona? Konvencionalnost je imala svoje prednosti, ali i preduzimljivost.
<BR>&nbsp;&nbsp;&nbsp;&nbsp;&nbsp;Nikada joj nije palo na pamet da njena predrasuda prema crncima bar delimično potiče od one trke iz detinjstva s dobronamernim službenikom supermarketa. Podsvesno je upamtila taj događaj, povezala ga s iznenadnom, nesrećnom pogibijom svoga oca, smrtno ranjenog tog dana, i nekako okrivila sve crnce za to. A ipak je belac bio taj koji je pucao, u pokušaju da opljačka kasu. Crnac je pokušao da pomogne, čak i time što je izrazio neopravdani optimizam u pogledu zdravstvenog stanja njenog oca. Najsnažniji elementi tog iskustva bili su ubistvo i crnac, i njena podsvest je povezala ono što njena svest nije. Bez sumnje je i sredina u kojoj je odrastala imala uticaja na ovo...
<BR>&nbsp;&nbsp;&nbsp;&nbsp;&nbsp;Ovde nije bilo odgovora ni za jedno od njih. Prešli su u sledeću prostoriju.
<BR>
<BR>&nbsp;&nbsp;&nbsp;&nbsp;&nbsp;NEPTUN
<BR>
<BR>&nbsp;&nbsp;&nbsp;&nbsp;&nbsp;Služba za održavanje: mašine za čišćenje, mašine za opravku, roboti za testiranje. Hodala je niz prolaz, Šen je išao nekoliko koraka iza nje. Na drugom kraju prostorije sferično je igrala svetlost, trepereći u galaktičkim kodovima. Osmotrila ju je... i shvatila da je to upozorenje svim posetiocima da sledeći odeljak sadrži mehanizam za programiranje razarača.
<BR>&nbsp;&nbsp;&nbsp;&nbsp;&nbsp;Ostale odaje nisu imale upozorenje. Zašto je ova?
<BR>&nbsp;&nbsp;&nbsp;&nbsp;&nbsp;Bila je sigurna da zna. Teorijski, svako biće sposobno da stigne do ove stanice, dostiglo je zrelost u kojoj je bilo imuno na razarač. Ali mogli su postojati i manje zreli saputnici, kao što je bio slučaj vrsta koje su zapravo postavile ovu stanicu; istinski zrele jedinke nisu bili sposobne za nasilje, koliko god bila korisna njegova primena. Mlađe vrste su morale da održavaju opremu i obavljaju radove.
<BR>&nbsp;&nbsp;&nbsp;&nbsp;&nbsp;Ili je moglo da bude dece, vrsta sa sažetom evolucijom, da drsko guraju prste na opasna mesta. Zato... upozorenje. Tu je moglo da bude zalutalih zračenja razarača.
<BR>&nbsp;&nbsp;&nbsp;&nbsp;&nbsp;"Ovo je kraj puta", reče ona, ukazujući mu na upozorenje. "Moramo da se vratimo. Zašto ne prekinemo ovu glupu igru i pokušamo da pomognemo jedno drugom?" Pitala se da li je njena odbojnost prema njenu nestala zajedno sa strahom.
<BR>&nbsp;&nbsp;&nbsp;&nbsp;&nbsp;On se ozari. "Mi smo sužnji onoga što jesmo. Ove simboličke situacije su samo projekcije naših ličnosti. Sada smo u Neptunu, planeti obaveze... i tako dalje. Za tebe je ovo PODIZANJE KUĆE, predusretljivost, saradnja, sreća u zajedničkom poduhvatu. Zbog toga si rekla to što si rekla."
<BR>&nbsp;&nbsp;&nbsp;&nbsp;&nbsp;"Koji je onda tvoj simbol?"
<BR>&nbsp;&nbsp;&nbsp;&nbsp;&nbsp;"MUŠKARAC USRED POVOLJNIH UTICAJA."
<BR>&nbsp;&nbsp;&nbsp;&nbsp;&nbsp;Shvatila je da igra nije gotova, i da je on bio nadomak pobede. Beatriks je bila mrtva; Harold je otišao; Ajva je zamenio ovaj stranac... a ona je bila spremna, u preovlađujućem duhu predusretljivosti, da podari pobedniku ono što je tražio. Možda bi u nekom drugom trenutku osećala drugačije - tako joj je govorio intelekt. Ali ne i u ovom trenutku.
<BR>&nbsp;&nbsp;&nbsp;&nbsp;&nbsp;"Rezultat je trenutno 78 prema 69 za mene", reče on. "Ako ovde prekinemo, a ja se slažem da bismo mogli..."
<BR>&nbsp;&nbsp;&nbsp;&nbsp;&nbsp;Pokušala je da ponovo dozove Putnika, ali taj talas moći je prošao. Možda više nikada neće dosegnuti nivo svesti i potreban podsticaj da ga direktno prizove. Tu nije bilo pomoći.
<BR>&nbsp;&nbsp;&nbsp;&nbsp;&nbsp;Ne ostavivši sebi vremena da shvati šta čini u očajničkom pokušaju da izbegne poraz, Afra zakorači unazad, u razaračevu odaju.
<BR>&nbsp;&nbsp;&nbsp;&nbsp;&nbsp;"Hej!" uzviknu Šen, zatečen. Bacio se za njom, zapanjujuće brz... ali prekasno.
<BR>
<BR>&nbsp;&nbsp;&nbsp;&nbsp;&nbsp;PLUTON
<BR>
<BR>&nbsp;&nbsp;&nbsp;&nbsp;&nbsp;Ajvo je preuzeo kontrolu čim je razaračev signal napao. Duga boje/oblika pretila je da obuzme njegovu pažnju, narastajući nemilosrdnom brzinom prema zaboravu... ali je on imao dugo iskustvo u izbegavanju. Odbio je udar i uredsredio se na Afru.
<BR>&nbsp;&nbsp;&nbsp;&nbsp;&nbsp;Klečala je na podu, pokušavajući da pokrije lice, ali su zračenja bila posvuda. Isticala su u oblicima koje su primale i uši i koža jednako kao oči. Nije postojao fizički način da se zaustavi razarač, ovako blizu.
<BR>&nbsp;&nbsp;&nbsp;&nbsp;&nbsp;Prišao joj je i zgrabio je za zglobove šaka, podigao je, okrenuo i odvukao iz odaje. Oči su joj bile ukočene, usne razdvojene u opsesivnom zanosu spoznaje. Kada su se našli van odaje, bujica je prestala, zaustavljena nekakvim nevidljivim štitom.
<BR>&nbsp;&nbsp;&nbsp;&nbsp;&nbsp;Afra omlitavi, bez svesti. Naslonio ju je na isključenu mašinu za pranje i zabrinuto joj se zagledao u lice. Da li ju je izvukao na vreme? Ako je sada oživi, hoće li se probuditi kao ličnost... ili kao biljka?
<BR>&nbsp;&nbsp;&nbsp;&nbsp;&nbsp;Dobila je igru protiv Šena. Njena smelost odnela je čistu pobedu u Plutonu, jer je preživela tamo gde on nije mogao. Bila je to jedina situacija u kojoj je niža inteligencija bila u prednosti. Dodatni minut koji je izdržala u prisustvu razarača bio je isto što i pobeda nokautom.
<BR>&nbsp;&nbsp;&nbsp;&nbsp;&nbsp;Šen nije mogao bez njene pomoći ukoliko je hteo da napusti stanicu, jer je jedina način da se suoči s razaračem bio da potisne svoju ličnost. Mogao je da stvori idiot-ličnost za tu svrhu... ali bi onda proradila njegova obaveza, i zadržala bi ga zarobljenog u boci. U Ajvovom odsustvu, izašao bi tek kada bi ga neko drugi oslobodio. Bio bi dovoljan običan zahtev: "Šene... izađi!"... ali bi to moralo da dođe od nekoga ko bi to učinio po svojoj volji. Nekoga izvan boce, jer pečat nije mogao da bude slomljen iznutra. Nekoga ko ga je poznavao i znao šta takav zahtev znači.
<BR>&nbsp;&nbsp;&nbsp;&nbsp;&nbsp;Šen zacelo nikada ne bi dozvolio Ajvu da preuzme. Ne sada kada su oboje znali da je Afra zaljubljena u tu alternativnu ličnost. Ali idiot... sposoban samo za kontrolisan prijem razarača... morala bi to da spreči. Njena narav bi je primorala da oslobodi celovit um, iako bi mrzela sebe zbog toga. Naravno, tada bi bila obavezna da poštuje uslove dogovora, izgubivši igru.
<BR>&nbsp;&nbsp;&nbsp;&nbsp;&nbsp;Međutim, pobedila je. Ajvo je bio siguran u ovo... zato što je sam bio sudija. Da je bilo drugačije... to jest, da Šen nije uredio da bude pošteno... ishod ne bi bio obavezujući. Časna Šenova pobeda primorala bi Ajva da mu ponovo prepusti kontrolu, iako bi ga spasao od razarača. Ajva je takođe vezivala obaveza, budući da je pristao da sudi u nadmetanju.
<BR>&nbsp;&nbsp;&nbsp;&nbsp;&nbsp;Pokazalo se da je ta intervencija da spase zajednički um koštala Šena svih deset poena u poslednjoj rundi, dovela Afru u vođstvo sa 79 prema 78, i sve je bilo gotovo. Afra je izborila pravo da odabere pratioca na povratku kući. Jasno je pokazala svoj izbor tokom razgovora sa Šenom.
<BR>&nbsp;&nbsp;&nbsp;&nbsp;&nbsp;Ako je uopšte ostala svesna da donese tu odluku. U suprotnom je i ona izgubila, što bi rundu učinilo nerešenom, a to bi bilo bez značaja. Bezumna Afra bila bi beskorisna za Šena.
<BR>&nbsp;&nbsp;&nbsp;&nbsp;&nbsp;Ajvo je posmatrao njeno lice, tako lepo u svom spokoju. Čeznuo je za ovim od trenutka kada ju je prvi put video. Proputovao je Galaksiju samo da joj udovolji.
<BR>&nbsp;&nbsp;&nbsp;&nbsp;&nbsp;Površina mašine na kojoj je počivala bila je reflektujuća. Opazio je u tom ogledalu glavu čoveka. Činilo se da mu se osmehuje s razumevanjem. Znao je, zahvaljujući jednoj Šenovoj svesnoj misli tokom nadmetanja, da je ovo Afrin simbol u Plutonu - ČOVEKOVA GLAVA - kao što je duga koju je video kada je prevladao bila Šenov simbol. Ali čija je to bila glava?
<BR>&nbsp;&nbsp;&nbsp;&nbsp;&nbsp;Da li je ceo njegov život vodio ka ovoj krizi, ovom praznom bdenju sa besvesnom devojkom? Ako ona nije tu, šta je onda ostalo?
<BR>&nbsp;&nbsp;&nbsp;&nbsp;&nbsp;Ajvo ju je držao u naručju, ne usuđujući se da je budi, i prisećao se.
<BR>&nbsp;&nbsp;&nbsp;&nbsp;&nbsp;Bilo je to vreme raspada projekta, što ih je sve odjednom bacilo u ogroman, haotičan, buran svet... a ipak je većina njih to pozdravila kao oslobođenje i izazov. Raspršili su se širom planete, tri stotine i trideset mladih ljudi gladnih iskustva... i bili su progutani bez treptaja. Bred se upisao na koledž; Ajvo je pratio melodiju flaute, tragajući za nepronađenim podsetnicima na život Sidnija Lenira. Veliki broj drugih venčao se s osobama izvan projekta. Svi su se zakleli da će zauvek ostati u vezi, ali su tada bili mladi, i nekako su zaboravili. Ipak, dolazilo je do ponekog, uglavnom slučajnog susreta... što je bilo dovoljno da se prenesu novosti o većini njih. Ajvo je s vremena na vreme sanjario o velikom okupljanju, o obnavljanju projekta... svestan da je ta želja izraz njegovog nesnalaženja, loše prilagođenosti svetu sedamdesetih.
<BR>&nbsp;&nbsp;&nbsp;&nbsp;&nbsp;Onda se pojavio Groton, na usijanoj džordžijanskoj ulici, i avantura ga je ščepala. Bredu je bio potreban Šen! Afra, vizija ljubavi, mamac u zamci... da li bi se ulovio da nije to želeo? Surlaši sa Sunga, koji su nepotrebno iscrpli svoj svet, i ljudski rod koji je činio isto. Crno tržište ljudskim organima. Punačka Beatriks, supruga inženjera. Prizori nevolja u školi: dečak u učionici, cigareta, ruganje. Senator Borlend, čovek od ambicija i moći. Suočavanje s razaračem: jedan mrtav, jedan uništen, jedan netaknut? Izdanci, pobednička kombinacija, S Z K S, Kovonov, koji je mislio da pođe sam...
<BR>&nbsp;&nbsp;&nbsp;&nbsp;&nbsp;Raketa Džozef, preuređena za petoro. Ovladavanje makroskopom, instrumentom galaktičke civilizacije. Astrologija: "Ustrojstvo tvog života i ustrojstvo vaseljene možda teku paralelnim tokom." Potera UN. Slika žive ćelije. Opipavanje... potvrda identiteta ili seksualno iskustvo? Topljenje... urušavanje lobanje, sivobela tečnost koja ističe iz očne duplje. Obnavljanje... od ćelije do sebe za četiri sata.
<BR>&nbsp;&nbsp;&nbsp;&nbsp;&nbsp;Silni Neptun, svet metanskih bura. Triton, gde je Beatriks pronašla bubu. Šen, mesečev mesec. Tu je naučio da voli druge ljude, naučio šta znači prijateljstvo, koje su njegove prednosti i njegove mane. Teraformiranje: zajednički napori. Poezija, predrasude, šahovska analogija. Morska zvezda. Afrin horoskop, mapa koja ju je objašnjavala. Bacanje žetona za autobus. Suđenje: u stvari, još jedan slučaj opipavanja. Crteži prostornog zakrivljenja. Vizuelni prodor u Neptun... kepec sa dahom džina, stariji i od Sunca. Gravitacijski radijus.
<BR>&nbsp;&nbsp;&nbsp;&nbsp;&nbsp;Tir. Matan, koji govori o velikim silama. Baal Melkart, žderač dece. Mačevi i baklje u noći. Aja: "Uživaćemo jedno u drugoj, ostajući verni svojim sećanjima." Lik Astarte, kojoj teče mleko iz dojki. Smrad trulih školjki, za purpurnu boju za platno. Gorolot, kome je ponuđena služavka kraljevskog roda. Afra, dobrovoljac namesto Aje, udobne luke za brodove. Sve zbog toga što je Šen žudeo da se oslobodi.
<BR>&nbsp;&nbsp;&nbsp;&nbsp;&nbsp;Pa, Šen je izgubio, bila Afra pri svesti ili ne.
<BR>&nbsp;&nbsp;&nbsp;&nbsp;&nbsp;Ajvo odjednom više nije mogao da trpi neizvesnost. Obuhvatio je Afru ispod mišica, podigao je na noge, uza se, i poljubio je sa svom onom strašću koju je toliko dugo obuzdavao. Kaži da l' je to bolje nego opipavanje!
<BR>&nbsp;&nbsp;&nbsp;&nbsp;&nbsp;Ona se naglo osvesti. Podigla je ruke, naslonila utrnule prste na njegove obraze i odgurnula mu glavu. "Beži od mene!" ljutito je uzviknula.
<BR>&nbsp;&nbsp;&nbsp;&nbsp;&nbsp;Ajvo je pusti sa žurbom krivca. Pa ona nije izabrala njega!
<BR>&nbsp;&nbsp;&nbsp;&nbsp;&nbsp;Onda shvati s uzdrhtalim olakšanjem da je mislila da je on Šen. Nije mogla da zna kako se završilo nadmetanje, ni za preokret. Zaustio je da joj objasni.
<BR>&nbsp;&nbsp;&nbsp;&nbsp;&nbsp;"Ne budi smešan, Ajvo", obrecnula se. "Mogu vrlo lako da vas razlikujem. Osim toga, Šen ne bi mogao da me izvuče odande. To si morao da budeš ti... ili niko."
<BR>&nbsp;&nbsp;&nbsp;&nbsp;&nbsp;Njegov osećaj da je glup bio je ponovo tu, u punoj snazi. Ponovo je pokušao da progovori.
<BR>&nbsp;&nbsp;&nbsp;&nbsp;&nbsp;"Mislio si, pošto Šena više nema, da će sve biti cile-mile. Momak dobija devojku, siluete ljubavnika u srećnom sutonu. Žao mi je... ako mi bude trebalo kuče, zazviždaću."
<BR>&nbsp;&nbsp;&nbsp;&nbsp;&nbsp;Šta se dogodilo? Njen razgovor sa Šenom ukazivao je da voli Ajva a sada je pokazivala prema njemu veći prezir nego ranije.
<BR>&nbsp;&nbsp;&nbsp;&nbsp;&nbsp;"Šen je bio u pravu u vezi s jednom stvari", primetila je popravljajući odeću. "Ti zaista nisi preterano bistar... a ja ne podnosim glupost."
<BR>&nbsp;&nbsp;&nbsp;&nbsp;&nbsp;Da li je htela da kaže da bi volela da se Šen vrati? To mu se činilo besmislenim. Ali ako nije htela Šena i nije htela Ajva...
<BR>&nbsp;&nbsp;&nbsp;&nbsp;&nbsp;Afra se okrete i pođe nazad, prema odaji u kojoj su započele vizije. Zbog nečega je znao, ako je pusti da ode, da je nikada neće vratiti... a ipak nije mogao ništa da učini. Izgubio ju je bez jedne jedine izgovorene reči.
<BR>&nbsp;&nbsp;&nbsp;&nbsp;&nbsp;Skokovi dugi hiljade svetlosnih godina, sve dok se nisu našli izvan samog diska Galaksije, i vratili se nazad... jasno se sećao toga, ali sada nije bio u stanju da premosti razmak od nekoliko koraka između dve osobe. Istorija Sunčevog sistema, stara milijarde godina... a sada su sekunde bile njegova propast. Gde je pogrešio?
<BR>&nbsp;&nbsp;&nbsp;&nbsp;&nbsp;Prilazak stanici razarača: "Prati nas!" Besmislena ljubomora na Harolda Grotona, koja je vratila njegovo viđenje ovog čoveka na bezlično prezime. Afrino oduševljenje izložbom elemenata. Završna dvorana. S'. Točkovi u točkovima, mreža simbola u 'Simfoniji'. Istovremene, a opet hronološke avanture iz galaktičke istorije. Šen: "To znači da nam uzimaju kćeri." Beatriks: "Nisi se prevarila, Dolora." Harold: "Mislio sam da je uvreda služiti pod trutovom komandom." Gde je pogrešio?
<BR>&nbsp;&nbsp;&nbsp;&nbsp;&nbsp;Sada je Šen bio poništen, Beatriks mrtva, Harold je tragao za Putnikom, a Afra je mrzela glupost. No, on je ipak bio tu, kao i njegova odgovornost. Gde je to već čuo? Mene vežu obećanja, i dug je put... Mora da učini nešto za viteški par Grotonovih, tako nepravedno razdvojen; a onda...
<BR>&nbsp;&nbsp;&nbsp;&nbsp;&nbsp;Ali ja te volim! bezglasno je zavapio za Afrom. Koliko god da je bila ohola, uza sve probleme koje je imala... ispod te površne lepote nalazila se izuzetna žena. Pa, borila se sa Šenom...
<BR>&nbsp;&nbsp;&nbsp;&nbsp;&nbsp;Nastavila je da korača, kilote su joj ocrtavale slatku pozadinu, sjajna kosa je slobodno poskakivala.
<BR>&nbsp;&nbsp;&nbsp;&nbsp;&nbsp;Afra, čija je istorijska epizoda u Jarcu negde omanula, bacivši je u okrutan sukob licem u lice. A ipak je ta programska greška spasla... i njega... od sna koji je mogao da potraje dok im se tela ne bi raspala. Prosečna osoba nije se vraćala iz tog sna, kao što je svedočila sudbina Harolda i Beatriks. Bio je to, činilo se, završni ispit: samo je um sposoban da preživi i konačno se otrgne iz stazisa zasluživao da bude oslobođen. Ljudskom umu je nedostajala ta sposobnost. Čak je i Šen upao u zamku.
<BR>&nbsp;&nbsp;&nbsp;&nbsp;&nbsp;Neobična, srećna podudarnost je to što je Afri bilo dato da izbegne taj neraskidivi kalup. I da potom sama ostvari trenutnu vezu sa nadbićem Putnikom. Putnik: nervni impuls između galaktičkih ćelija, čije su se mogućnosti protezale od makrokosmičkih do mikrokosmičkih, s podjednakom prefinjenošću.
<BR>&nbsp;&nbsp;&nbsp;&nbsp;&nbsp;Podudarnost? Možda ju je Putnik namerno dodirnuo! To je lako moglo biti planiran pravac. Prodrmati je tek toliko da se prene iz opčinjenosti, a onda još jednom da osvoji ključni poen protiv Šena... a nije mogao da dođe do Šena... ili Ajva!... zbog misaone blokade koju je Šen tako pažljivo podigao protiv razarača. Afra je bila jedina dostupna, s otvorenim ali i dovoljno britkim umom...
<BR>&nbsp;&nbsp;&nbsp;&nbsp;&nbsp;Zašto? Zašto bi se uopšte mešalo ovo biće koje je imalo da nadgleda Galaksiju? Da li je videlo neku nadu u njoj, u ljudskom rodu? Da li je želelo da se vrate na Zemlju s porukom o galaktičkoj i međugalaktičkoj kulturi? Ali Afra nije mogla sama da se vrati na Zemlju a ipak mu je okrenula leđa.
<BR>&nbsp;&nbsp;&nbsp;&nbsp;&nbsp;Ako ništa drugo, pomislio je sa trenutnom ironijom, više nije morao da brine o Šenovim upadima. Na stranu obaveza, Šen neće moći ponovo da preuzme, jer Afra ne bi sarađivala s njim a polje razarača prožimalo je celu Galaksiju. Šen je bio uklonjen iz stvarnosti. On, Ajvo, sada je mogao slobodno da crpe iz svih Šenovih sposobnosti, prema potrebi, bez rizika po sopstveni identitet. Mogao je da se vrati kući. Trebalo je samo da sažme svoju ličnost pri suočavanju s razaračem; sve ostalo vreme mogao je doslovno da bude genije.
<BR>&nbsp;&nbsp;&nbsp;&nbsp;&nbsp;Jaka uteha, pomislio je posmatrajući Afrine zanosne noge kako se kreću. Možeš to da iskoristiš da dokučiš zašto si je izgubio.
<BR>&nbsp;&nbsp;&nbsp;&nbsp;&nbsp;Da... Šenov genije će bar to razjasniti. Ajvo posegnu... i izgreja sunce! Sada je shvatao šta je to Afra radila.
<BR>&nbsp;&nbsp;&nbsp;&nbsp;&nbsp;"Devojko", reče jasno.
<BR>&nbsp;&nbsp;&nbsp;&nbsp;&nbsp;Ona zastade. Nije hodala brzo i još nije bila stigla do susedne prostorije. Bila je još, prema simbolici malopređašnjeg nadmetanja, u Plutonu ili Neptunu. Opsesija, obaveza... ali i mnogo više, pozitivno koliko i negativno.
<BR>&nbsp;&nbsp;&nbsp;&nbsp;&nbsp;"Šta oblak čini", reče on, "Gospod zna; oblak ne zna šta čini."
<BR>&nbsp;&nbsp;&nbsp;&nbsp;&nbsp;Ona se polako okrenu. "Ne razumem."
<BR>&nbsp;&nbsp;&nbsp;&nbsp;&nbsp;"Citat iz pesme Sidnija Lenira. Sudbina oblaka možda je predodređena, ali čovek poseduje slobodnu volju." Rekao je to na ruskom.
<BR>&nbsp;&nbsp;&nbsp;&nbsp;&nbsp;Njena predaja bila je podjednako iznenadna kao njeno buđenje. Dojurila je preko prostorije i bacila mu se u naručje: "Znala sam da nisi oblak, Ajvo!" promrmljala je pre nego što ga je poljubila.
<BR>&nbsp;&nbsp;&nbsp;&nbsp;&nbsp;Dalja objašnjenja bila su nepotrebna, ali ih je onaj tvrdokorni Ajvo u njemu ipak učinio, tokom njihovog produženog zagrljaja. Afra nije htela sveznajućeg, nadmenog Šena niti suvoparnog ograničenog Ajva. Zahtevala je srednje rešenje: Ajvovu ličnost sa Šenovim sposobnostima. Šen nikada nije odrastao, dok je Ajvo odbijao da upotrebi darove koji su mu s pravom pripali. Kako žena može da voli polovinu shizoidne ličnosti?
<BR>&nbsp;&nbsp;&nbsp;&nbsp;&nbsp;Ali, razarač je poremetio ravnotežu i razbio pat-poziciju, načinivši od Ajva umetnika. Sada je mogao da ujedini i kontroliše... a vreme i iskustvo učinili su njegovu ličnost pogodnijom, od one druge, za međuljudske odnose. Dete se normalno razvilo u odraslog... a odbaciti zrelog Ajva u korist deteta Šena bila bi bezobzirna nepravičnost.
<BR>&nbsp;&nbsp;&nbsp;&nbsp;&nbsp;Otuda ona jednakost ličnosti. Nije momak osvojio devojku; čovek je osvojio ženu.
<BR>&nbsp;&nbsp;&nbsp;&nbsp;&nbsp;I, šta sad sa Zemljom? Čovečanstvo je bilo dete-kultura sa detinjom tehnologijom. Da li mu je trebalo podariti razornu tehnologiju odraslih? Ili je bilo bolje držati je podalje i ostaviti prirodnom odabiru da učini svoje, kako je bilo drugde u Galaksiji?
<BR>&nbsp;&nbsp;&nbsp;&nbsp;&nbsp;"Što umetnik čini", promrmljao je, "Gospod zna. Zna li to i umetnik?"
</P></TD></TR></TABLE>
</CENTER>
</BODY>
</HTML>
