<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>1. FENOMENALNI IDIOT
<P>&nbsp;&nbsp;&nbsp;&nbsp;&nbsp;Idiot je živeo u svome crno-sivom svetu, prošaranom samo belom munjom gladi i plamičcima straha. Odeća mu je bila iznošena i sva u rupama. Kroz poderanu nogavicu virila mu je cevanica oštra kao dleto, a kroz rupe na kaputu videla su se rebra, kvrgava i isturena kao zglobovi stisnute pesnice. Bio je visok i mršav. Oči su mu bile mirne, a lice mrtvo.
<BR>&nbsp;&nbsp;&nbsp;&nbsp;&nbsp;Ljudi su se odvraćali od njega, žene su pred njim skretale pogled, deca su zastajala da ga posmatraju. To idiotu, reklo bi se, nije smetalo. On ni od koga nije ništa očekivao. Kad bi sevnula bela munja, on bi jeo. Hranio se kad je mogao, trpeo gladan kad je mogao. Kad ne bi mogao ni jedno ni drugo, nahranio bi ga prvi čovek koji bi ga pogledao u oči. Idiot uopšte nije znao zašto je to tako, a nije ga ni zanimalo. On nije prosio. Samo bi stao i čekao. Kad bi mu neko susreo pogled, u ruci bi mu se našao novčić, komad hleba, plod. Jeo bi, a njegov dobrotvor bi se žurno udaljio, uznemiren, zbunjen. Pokatkad bi mu se nervozno obraćali, ili bi među sobom razgovarali o njemu. Idiot je te zvuke čuo, ali mu ništa nisu značili. On je živeo negde unutar sebe, izdvojeno, a sićušna karika između reči i njihovog značenja bila je prekinuta. Imao je odlične oči i lako je razlikovao osmeh od ljutite grimase, ali ni jedno ni drugo nije moglo da utiče na biće kome je toliko nedostajalo osećanja i koje se samo nikada nije smejalo niti ljutilo, te nije ni moglo da shvati osećanja svoje vesele ili ljutite sredine.
<BR>&nbsp;&nbsp;&nbsp;&nbsp;&nbsp;Imao je u sebi tačno toliko straha koliko mu je trebalo da mu se kosti ne rastoče i da može pobeći. Bio je nesposoban da bilo šta predvidi. Nije shvatao značenje dignutog štapa ili bačenog kamena, ali je reagovao na njihov dodir. Pobegao bi. Počeo bi da beži posle prvog udarca i dalje bi pokušavao da pobegne sve dok udarci ne bi prestali. Tako je bežao od oluje, obrušavanja kamenja, ljudi, pasa, vozila i gladi. Bilo mu je svejedno gde živi. Slučajno je tamo gde je on živeo bilo više divljine nego naselja; pošto je živeo tamo gde bi se zatekao, najviše je živeo u šumi.
<BR>&nbsp;&nbsp;&nbsp;&nbsp;&nbsp;Četiri puta su ga zatvarali. To mu nijednom nije smetalo, niti ga je u bilo kom pogledu izmenilo. Jednom ga je gadno pretukao neki zatvorenik, a jednom - i to još gore - jedan od zatvorskih čuvara. Druga dva puta bio je gladan.
<BR>&nbsp;&nbsp;&nbsp;&nbsp;&nbsp;Kad je bilo dovoljno hrane i kad je bio prepušten sam sebi, on je ostajao. Kad je bilo vreme da se beži, bežao je. Sredstva za bežanje nalazila su se u njegovoj spoljašnjoj ljušturi; ono što je ljuštura nosila u sebi ili je bilo ravnodušno ili nije moglo da komanduje. Međutim, kad bi došlo vreme, stražar ili ključar bi se našao licem u lice sa idiotom i njegovim očima, čije su zenice odavale utisak da će se svakog trenutka zavrteti u krug kao točkovi. Kapije bi se otvarale i idiot bi odlazio, i kao uvek, dobrotvor bi otrčao da uradi nešto drugo, bilo šta drugo, duboko uznemiren.
<BR>&nbsp;&nbsp;&nbsp;&nbsp;&nbsp;Bio je sušta životinja, stvor čije je samo postojanje unižavalo ljudski rod. Međutim, najčešće je bio životinja po strani od ljudi. Budući životinja u šumi, kretao se kao životinja, divno. Ubijao je kao što životinja ubija, bez mržnje i bez uživanja. Jeo je kao životinja, samo onoliko koliko mu je dovoljno, nikad preko toga. Spavao je kao životinja, dobro i lako i u snu je bio okrenut u suprotnom pravcu od pravca čoveka; jer čovek želi da pobegne u san, dok je životinja spremna da svakog trenutka pobegne iz njega. Posedovao je životinjsku zrelost u kojoj igra mačića i štenadi više nema funkciju. Živeo je bez šale i bez radosti. Njegov spektar je bio uzak - sadržao je samo strah i zadovoljstvo.
<BR>&nbsp;&nbsp;&nbsp;&nbsp;&nbsp;Imao je dvadeset pet godina.
<BR>&nbsp;&nbsp;&nbsp;&nbsp;&nbsp;Kao što breskva ima košticu, ili jaje žumance, tako je i on u sebi nosio još nešto. To je bilo nešto pasivno, prijemčivo, a istovremeno budno i živo. Ako je to 'nešto' u njemu u bilo kom pogledu i bilo povezano sa svojim životinjskim omotačem, ignorisalo je svaku vezu. Ono je iz idiota izvlačilo svoju suštinu, inače ga je bilo nesvesno. Često je bio gladan, ali je retko gladovao. Kad bi gladovao, to 'nešto' u njemu bi se možda malo zgrčilo, ali nije ni primećivalo svoje grčenje. Ono mora da umre kad umre idiot, ali nije imalo motivaciju da makar i za sekund odloži taj događaj.
<BR>&nbsp;&nbsp;&nbsp;&nbsp;&nbsp;Nije imalo nikakvu funkciju koja bi bila specifična za idiota. Jetra, bubreg, nadbubrežna žlezda - imaju određene funkcije i optimalni nivo tih funkcija. Ovo je, pak, bilo nešto što je samo primalo i registrovalo, bez reči, bez ikakvog sistema znakova, bez prevođenja, bez iskrivljavanja i bez izlaznih vodova podložnih kontroli. Uzimalo je ono što je uzimalo, a ništa nije davalo.
<BR>&nbsp;&nbsp;&nbsp;&nbsp;&nbsp;Svuda oko te stvari, njena posebna čula su osećala žamor, odašiljanje. To 'nešto' se umakalo u taj žamor, upijalo ga takvog kakav jeste, celog. Možda je sravnjivalo i klasifikovalo, ili se samo hranilo, uzimajući ono što mu treba, a odbacujući ostalo na neki neopipljiv način. Idiot toga nije bio svestan. A 'nešto', unutra...
<BR>&nbsp;&nbsp;&nbsp;&nbsp;&nbsp;Bez reči: Toplo kad je vlažno, ali nedovoljno da bude dosta. (Tužno): Nikad više mrak. Osećanje zadovoljstva. Osećanje finog mrvljenja i Skloni ružičasto, rapavo. Čekaj; čekaj, možeš natrag, da, možeš natrag. Drugačije, ali skoro isto toliko dobro. (Sanjivost): Da, to je ono! To je - oh! (Uzbuna): Otišao si predaleko, vrati se, vrati se, vrati (Uvijanje, nagli prekid; jedan 'glas' manje.) ...Sve juri, brže, brže, nosi me. (Odgovor): Ne, ne, ništa ne juri. Ne kreće se; nešto te vuče dole ka njemu, to je sve. (Bes): Ne čuju nas, budale, budale ... Čuju ... Ne čuju, samo krici, samo šumovi.
<BR>&nbsp;&nbsp;&nbsp;&nbsp;&nbsp;I sve to bez reči. Impresija, depresija, dijalog. Zračenje straha, napregnuta polja svesti, nezadovoljstvo. Žamor, odašiljanje, govorenje, izdvajanje iz stotine, iz hiljade glasova. Ali nijedan za idiota. Ništa što se odnosilo na njega; ništa što bi mogao da upotrebi. On nije bio svestan tog svog unutrašnjeg uha, pošto mu je bilo beskorisno. Bio je jadan primerak čoveka, ali je ipak bio čovek; a ovo su bili glasovi dece, sasvim male dece koja još nisu naučila da prestanu da plaču kad ih roditelji čuju. Samo krici, samo šumovi.
<BR>
<BR>&nbsp;&nbsp;&nbsp;&nbsp;&nbsp;Gospodin Kju je bio dobar otac, najbolji od svih očeva. On je to rekao svojoj kćeri Alisiji na njen devetnaesti rođendan. Mnogo je šta govorio Alisiji otkako je napunila četiri godine. Bilo joj je četiri godine kad se rodila mala Ivlin i kad im je majka umrla proklinjujući ga, jer se konačno njena odvratnost probudila i postala veća od njenog bola i straha.
<BR>&nbsp;&nbsp;&nbsp;&nbsp;&nbsp;Samo dobar otac, najfiniji od svih očeva, može da svojim rukama obavi porođaj svoga drugog deteta. Nijedan običan otac ne bi gajio i čuvao dvoje nejake dece tako dobro i sa toliko nežnosti. Nijedno dete nije bilo toliko zaštićeno od zla kao što je bila Alisija; a kad je ona ujedinila snage sa svojim ocem, ogromna građevina čistote stvorena je za Ivlin. "Triput prepečena čistota," rekao je gospodin Kju Alisiji na njen devetnaesti rođendan. "Ja sam upoznao dobro kroz to što sam osetio zlo, a tebe sam naučio samo dobrom. To dobro učenje je postalo tvoj dobar život, a tvoj način života je Ivlinina zvezda. Ja sam upoznao sva zla ovoga sveta, a ti poznaješ sva zla koja se moraju izbeći; Ivlin uopšte ne poznaje zlo."
<BR>&nbsp;&nbsp;&nbsp;&nbsp;&nbsp;U devetnaestoj godini Alisija je, naravno, bila dovoljno zrela da bi mogla da shvati ove pojmove, 'način života' i 'prepecanje' i 'dobro' i 'zlo'. Kad joj je bilo šesnaest godina, on joj je objasnio kako muškarac poludi ako je sam sa ženom, kako mu iz tela izbije otrovan znoj, kako bi je tim znojem okaljao te bi joj se koža ogubala. U svojim knjigama je imao slike takve kože. Kad joj je bilo trinaest godina, dobila je prvu menstruaciju i uplašeno ispričala ocu o tome. On joj je sa suzama u očima rekao da je to zato što je mislila o svome telu, kao što je u stvari i bilo. Ona je to priznala, i otac je toliko kaznio njeno telo da je zaželela da joj se to nikad ponovo ne desi. Trudila se i trudila da više ne misli tako, ali je mislila uprkos sebi; i redovno, sa žaljenjem, otac joj je pomagao u njenim naporima da disciplinuje svoje nepokorno telo. Kad joj je bilo osam godina, naučio ju je da se kupa u mraku, da bi sprečio da je oslepe bele oči čije je ogromne slike takođe imao. A kad joj je bilo šest godina, obesio je u njenoj sobi sliku žene koja se zvala Anđeo i sliku muškarca koji se zvao Đavo. Žena je bila naslikana sa dlanovima nagore i osmehom na usnama, a muškarac je pružao ruke ka njoj. Šake su mu ličile na kuke, a iz grudne kosti mu je vrhom upolje virila oštica krivog noža sa koje se cedila krv.
<BR>&nbsp;&nbsp;&nbsp;&nbsp;&nbsp;Živeli su sami u sumornoj kući na vrhu šumovitog brežuljka. Do kuće nije vodio prilazni put, nego staza koja je stalno krivudala, tako da se sa prozora nije uopšte videlo kuda je vodila: Vodila je do zida, a u zidu je bila gvozdena kapija koja se osamnaest godina nije otvarala, i do kapije čelična ploča. Jednom dnevno Alisijin otac je silazio stazom do kapije i sa dva ključa otključavao dve brave na ploči. Podizao je ploču i ispod nje je uzimao hranu i pisma, ili je unutra stavljao novac i poštu, i opet je zaključavao.
<BR>&nbsp;&nbsp;&nbsp;&nbsp;&nbsp;Postojao je napolju i uzani putić koji Alisija i Ivlin nisu nikada videle. Šuma je skrivala zid, a zid je skrivao od pogleda put. Zid je išao uporedo sa putem dvesta jardi na istok i zapad; zatim se peo uz brdo sve dok se ne bi savio oko kuće. Tu se spajao sa ogradom od gvozdenih šipki visokih petnaest stopa i tako gustih da se kroz njih jedva mogla proturiti pesnica. Šiljci šipaka bili su povijeni upolje i nadole; između njih je bio cement, a u cementu komadi stakla. Ograda je išla na istok i zapad i spajala kuću sa zidom; na mestu ge su se spajali, ograda je savijala nazad prema šumi. Zid i kuća su činili pravougaonik, koji je bio zabranjena teritorija. A iza kuće su bile dve kvadratne milje ograđene šume, koja je pripadala Ivlini, pod uslovom da je Alisija tu da pazi na nju. Kroz šumu je proticao potočić; bilo je divljeg cveća, i jedan mali vir i prijateljski hrastovi, i mali skriveni proplanci. Nebo se činilo sveže i blizu, a ograda se nije videla od guste mase zelenike koja je rasla svuda uz nju, zatvarajući vidik i zadržavajući povetarac. Ovaj zatvoreni krug je bio ceo svet za Ivlin, sav svet koji je ona upoznala i sve što je volela ležalo je u tom krugu.
<BR>&nbsp;&nbsp;&nbsp;&nbsp;&nbsp;Na Alisijin devetnaesti rođendan Ivlin je bila sama kod svog vira. Nije mogla da vidi kuću, nije mogla da vidi živicu od zelenike niti ogradu, ali je tu bilo nebo iznad nje i voda pored nje. Alisija je bila u biblioteci sa ocem; za rođendan je on uvek planirao za Alisiju nešto posebno u biblioteci. Ivlin nikada nije bila u biblioteci. Biblioteka je bilo mesto gde je njen otac živeo i kuda je Alisija odlazila u posebnim prilikama. Ivlin nije uopšte ni pomišljala da ode tamo, kao što nije pomišljala da udiše vodu kao pegava pastrmka. Nju nisu naučili da čita, nego samo da sluša i da se pokorava. Nije nikada naučila da traži, nego samo da prihvata. Znanje joj je pružano onda kad joj ga je trebalo pružiti, i samo su njen otac i sestra znali kad je pravo vreme za to.
<BR>&nbsp;&nbsp;&nbsp;&nbsp;&nbsp;Sela je na obalu i ispravila svoju dugu suknju. Videla je svoj članak, trgla se i pokrila ga skutom, kao što bi Alisija uradila da je tu. Naslonila se na stablo vrbe i posmatrala vodu.
<BR>&nbsp;&nbsp;&nbsp;&nbsp;&nbsp;Bilo je proleće, ono doba proleća kad sve pupi, kad se pune sokovima usahle žile i prskaju smolasti pupoljci i kad celi svet hita da bude što lepši. Vazduh je bio težak i sladak, ležao je na usnama sve dok se ne bi razdvojile, pritiskao ih je sve dok se ne bi osmehnule, uletao je u grlo i tamo kucao kao drugo srce. To je bio vazduh pun zagonetke, jer je bio miran i pun boja snova, sasvim nepokretan, a ipak je u sebi nosio neku žurbu. Mir i užurbanost su bili živi i isprepletani, a kako je to moglo biti? To je bila zagonetka.
<BR>&nbsp;&nbsp;&nbsp;&nbsp;&nbsp;Kroz zelenilo se probi talas ptičjeg cvrkuta. Ivlin zapekoše oči, od čega joj se zamagli šuma. Nešto joj se zateže u krilu. Pogleda nadole, na vreme da vidi kako joj ruke napadaju jedna drugu i kako joj skidaju duge rukavice. Gole ruke joj poleteše uz vrat, ne da bi nešto sakrile, već da bi razgrnule. Povi glavu i pusti ruke da se smeju jedna drugoj ispod besprekorno očešljane kose. One nađoše četiri kopče i sjuriše se niz njih. Njen visoki okovratnik se olabavi i začarani vazduh ulete sa bezglasnim uzvikom: Ivlin se zadiha kao da je trčala. Neodlučno, nevešto ispurži ruku i pogladi travu kraj sebe, kao da bi se time nekako oslobodila neizrecive zbrke ushićenja u sebi. U tom nije uspela, te zagnjuri lice u nežne stabljike nane i zaplaka se, jer je proleće bilo i suviše lepo da bi se moglo podneti.
<BR>
<BR>&nbsp;&nbsp;&nbsp;&nbsp;&nbsp;Bio je u šumi, i obamrlo je štrpkao koru sa jednog sasušenog hrasta, kad se to desilo. Ruke mu se umiriše, a glava se podiže; osluškivao je, kao zver u lovu. Bio je svestan strujanja proleća kao što ga je životinja svesna, čak malo više od životinje. Ali je odjednom proleće postalo više no teško, vazduh je bio pun nade, a iz zemlje je nezadrživo navirao život. Ni čvrsta ruka na njegovom ramenu ne bi bila opipljivija od ovoga zova prirode.
<BR>&nbsp;&nbsp;&nbsp;&nbsp;&nbsp;Pažljivo je ustao, kao da bi se nešto oko njega slomilo ako bi bio nespretan. Njegove čudne oči su sijale. Pošao je - on koji nikada nije zvao niti je bio zvan, niti se odazivao. Kretao se prema onome što je osetio, i to je bila stvar volje, ne spoljašnje prinude. Bez analiziranja je bio svestan da u njemu prska neka učaurena potreba. Ona je celog njegovog života bila deo njega, ali u njemu nije postojala nada da će uspeti da je izrazi. Iščaurivši se, ta potreba je bacila tananu nit preko njegovog unutrašnjeg zaliva, povezujući njegovu živu i samosvojnu srž sa polumrtvom životinjom oko nje. To je bilo odašiljanje pravo ka ljudskom u njemu, primljeno od instrumenta koji je do tada hvatao samo nerazumljiva zračenja novorođenčadi, te je zato bio ignorisan. Ali sada, instrument je govorio svojim jezikom.
<BR>&nbsp;&nbsp;&nbsp;&nbsp;&nbsp;Bio je pažljiv i brz, pažljiv i nečujan. Okretao je postrance svoja široka ramena dok je klizio između jova, prolazeći tik uz borove, kao da je privezan za pravu liniju između sebe i svoga zova. Sunce je bilo visoko; svuda unaokolo - napred, levo, desno - bila je šuma; on je ipak sledio svoj pravac, ne skrećući, ne zbog znanja, niti po ikakvom kompasu; gonio ga je potpuno svesni odziv.
<BR>&nbsp;&nbsp;&nbsp;&nbsp;&nbsp;Stigao je iznenada, jer je čistina usred šume nešto što se iznenada pojavljuje. Na pedeset stopa od gusto poređanih šipki zemlja je duž ograde bila ogoljena i sve drveće posečeno pre mnogo godina, kako niko ne bi mogao da se prebaci preko ograde. Idiot se išunja iz šume i poče da kaska preko golog tla prema njoj. Ispruži ruke dok je trčao, gurnu šake među šipke i kad mu se izgladnele koščate podlaktice zaglaviše među njih, noge produžiše da se kreću, kao da mu je ta unutrašnja potreba dala moć da prođe kroz ogradu i neprobojnu zeleniku iza nje.
<BR>&nbsp;&nbsp;&nbsp;&nbsp;&nbsp;Polako je shvatio da prepreka neće popustiti. Kao da su to prvo razumele njegove noge, pa se zaustaviše, a zatim i ruke, koje se izvukoše iz ograde. Ali njegove oči se nisu predavale. Sa njegovog mrtvog lica bludile su kroz gvožđe, kroz zeleniku, spremne da prsnu odgovorom. Usta mu se otvoriše i ispustiše grleni glas. Nikada ranije nije pokušao da govori, te ni sada nije mogao govoriti; ovaj nagoveštaj glasa bio je sam sebi cilj, a ne sredstvo, kao kad od krešenda muzike navru suze.
<BR>&nbsp;&nbsp;&nbsp;&nbsp;&nbsp;On pođe postrance duž ograde, nemoćan da se odupre zovu.
<BR>&nbsp;&nbsp;&nbsp;&nbsp;&nbsp;Kiša je padala ceo dan i celu noć i sutradan do podne, a kada je sunce izgrejalo, opet je počelo da kiši, ovoga puta je iz teških dragulja prosutih po bogatom mladom zelenilu prosto sipalo nagore. Neki dragulji su se skupili, drugi su pali na zemlju, a zemlja koja je govorila glasom mekoće, listovi koji su govorili glasom svog finog tkiva i cvetovi koji su šaputali svojom bojom bili su zahvalni.
<BR>&nbsp;&nbsp;&nbsp;&nbsp;&nbsp;Ivlin je sedela skupljena u stolici kraj prozora, sa laktovima na ispustu i obrazima zagnjurenim u šake, čiji joj je pritisak olakšavao da se smeši. Tiho je pevala. Pesma je čudno zvučala, jer ona nije znala da peva: nije umela da čita i nikad nije čula da postoji muzika. Ali su zato postojale ptice, vetar je u predvečerja svirao kao ogromni fagot; čuo se zov i gukanje malih stvorova iz njene šume i iz daljine, iz šume koja nije bila njena. Njeno pevanje sastojalo se iz svega toga, bilo je puno čudnih i lakih preliva koje je proizvodio instrument potpuno nezavisan od dijatonske skale, instrument sa slobodnom muzičkom frazom.
<BR>
<BR>&nbsp;&nbsp;&nbsp;&nbsp;&nbsp;Ali nikad ne dodirujem radost
<BR>&nbsp;&nbsp;&nbsp;&nbsp;&nbsp;Ne smem dodirnuti radost
<BR>&nbsp;&nbsp;&nbsp;&nbsp;&nbsp;Lepoto, o lepoto dodirnuća
<BR>&nbsp;&nbsp;&nbsp;&nbsp;&nbsp;Razastri se kao list, ništa između mene i neba sem svetlosti
<BR>&nbsp;&nbsp;&nbsp;&nbsp;&nbsp;Kiša me dodiruje
<BR>&nbsp;&nbsp;&nbsp;&nbsp;&nbsp;Vetar me dodiruje
<BR>&nbsp;&nbsp;&nbsp;&nbsp;&nbsp;Lišće, drugo lišće, stalno me dodiruje...
<BR>
<BR>&nbsp;&nbsp;&nbsp;&nbsp;&nbsp;Ceo jedan dug trenutak stvarala je muziku bez reči, ćutala je, pevala bez glasa i posmatrala kako kišne kapi promiču kroz blistavo podne.
<BR>&nbsp;&nbsp;&nbsp;&nbsp;&nbsp;Grubo, "Šta to radiš?"
<BR>&nbsp;&nbsp;&nbsp;&nbsp;&nbsp;Ivlin se prenu i okrete. Iza nje je stajala Alisija, čudno zategnutog Iica. "Šta to radiš?" ponovi ona.
<BR>&nbsp;&nbsp;&nbsp;&nbsp;&nbsp;Ivlin napravi neodređen pokret prema prozoru i pokuša da progovori.
<BR>&nbsp;&nbsp;&nbsp;&nbsp;&nbsp;"Dakle?"
<BR>&nbsp;&nbsp;&nbsp;&nbsp;&nbsp;Ivlin ponovo napravi isti pokret. "Tamo", reče. "Ja... ja..." Skliznu iz stolice i ustade. Stajala je što je uspravnije mogla. Lice joj je bilo zažareno.
<BR>&nbsp;&nbsp;&nbsp;&nbsp;&nbsp;"Zakopčaj okovratnik", reče Alisija. "Šta je s tobom, Ivlin? Reci mi!"
<BR>&nbsp;&nbsp;&nbsp;&nbsp;&nbsp;"Pokušavam", reče Ivlin, tiho i žustro. Ona zakopča okovratnik, a zatim spusti ruke na struk i pritisnu ga svom snagom. Alisija joj priđe i odgurnu joj ruke. "Nemoj to da radiš. Šta si to... radila? Jesi li govorila?"
<BR>&nbsp;&nbsp;&nbsp;&nbsp;&nbsp;"Da, govorila sam. Ali ne sa tobom. Ne sa ocem."
<BR>&nbsp;&nbsp;&nbsp;&nbsp;&nbsp;"Pa ovde nema nikoga drugog."
<BR>&nbsp;&nbsp;&nbsp;&nbsp;&nbsp;"Ima", reče Ivlin. Dah joj odjednom zastade i ona brzo izgovori: "Dodirni me, Alisija."
<BR>&nbsp;&nbsp;&nbsp;&nbsp;&nbsp;"Da te dodirnem?"
<BR>&nbsp;&nbsp;&nbsp;&nbsp;&nbsp;"Jeste, do... dodirni me. Samo..." ona ispurži ruke. Alisija ustuknu.
<BR>&nbsp;&nbsp;&nbsp;&nbsp;&nbsp;"Znaš da se ne sme", reče ona, onoliko blago koliko joj je zaprepašćenje dozvoljavalo. "Šta je s tobom, Ivlin? Nije ti dobro?"
<BR>&nbsp;&nbsp;&nbsp;&nbsp;&nbsp;"Da", reče Ivlin. "Ne. Ne znam." Okrete se prema prozoru. "Ne pada kiša. Ovde je mračno. A toliko ima sunca, toliko - želim da se sunce izlije na mene, da se cela okupam u toplom suncu."
<BR>&nbsp;&nbsp;&nbsp;&nbsp;&nbsp;"Gluposti. Onda bi ti kupatilo bilo puno svetlosti. O kupanju se ne sme govoriti, draga."
<BR>&nbsp;&nbsp;&nbsp;&nbsp;&nbsp;Ivlin podiže jastučić sa stolice, obgrli ga i svom snagom steže sebi na grudi.
<BR>&nbsp;&nbsp;&nbsp;&nbsp;&nbsp;"Ivlin! Prestani!"
<BR>&nbsp;&nbsp;&nbsp;&nbsp;&nbsp;Ivlin se okrete i pogleda sestru njoj potpuno nepoznatim pogledom. Usta joj se zgrčiše. Čvrsto sklopi oči i kad ih je opet otvorila, iz njih potekoše suze. "Hoću", uzviknu, "hoću!"
<BR>&nbsp;&nbsp;&nbsp;&nbsp;&nbsp;"Ivlin!" prošaputa Alisija i razrogačenih očiju pođe natraške prema vratima. "Moraću da kažem ocu."
<BR>&nbsp;&nbsp;&nbsp;&nbsp;&nbsp;Ivlin klimnu glavom i još jače steže jastučić.
<BR>&nbsp;&nbsp;&nbsp;&nbsp;&nbsp;Kad je došao do potoka, idiot čučnu pored njega i zablenu se. Jedan list zaigra na talasićima, zastade i pokloni se, a zatim prođe kroz ogradu i nestade u niskom otvoru u zelenici kroz koju je potok žuborio.
<BR>&nbsp;&nbsp;&nbsp;&nbsp;&nbsp;On nikada ranije nije mislio deduktivno i možda njegov napor da pođe za listom nije bio prouzrokovan mišljenjem. Ipak pokuša da ga sledi i naiđe na šipke čvrsto usađene u dno potoka, koje je na ovom mestu bilo ozidano cementom. Šipke su češljale vodu od jedne do druge obale; ništa veće od grančice ili lista nije moglo da prođe kroz njih. Valjao se po vodi, pribijao se uz gvožđe, udarao po cementiranom dnu. Gutao je vodu, gušio se i dalje pokušavao, slepo, uporno. Potom stavi obe ruke na jednu od šipki i protrese je. Šipka mu oguli dlan. Pokuša da drugom, pa sa još jednom, sve dok iznenada jedna šipka ne zazveča o donju poprečnu spojnicu.
<BR>&nbsp;&nbsp;&nbsp;&nbsp;&nbsp;Rezultat je bio drugačiji od rezultata pređašnjih pokušaja. Verovatno nije shvatio da je ova razlika značila da je šipka zarđala i da je slabija od drugih; ovo mu je samo ulilo nadu, jer je bilo drugačije.
<BR>&nbsp;&nbsp;&nbsp;&nbsp;&nbsp;Sede na dno potoka, u vodi do pazuha, i odupre se nogama s obe strane šipke koja je zazvečala. Ponovo stavi ruke na nju, duboko udahnu i svom snagom povuče. U vodi se pojavi crvena mrlja i izgubi se nizvodno. On se nasloni napred, a zatim nazad, uz snažan trzaj. Zarđali podvodni deo šipke se odlomi. Ovo ga baci unatrag, tako da udari glavom o ivicu cementiranog kanala. Za trenutak je omlitavio i voda ga je otkotrljala do ograde. Udahnu i naguta se vode, bolno se zakašlja i podiže glavu. Kad se potpuno povrati od ošamućenosti, poče da traži pod vodom. Nađe otvor, visok jednu stopu, ali širok samo oko sedam inča. Gurnu u njega ruku sve do ramena, tako da mu glava utonu. Zatim ponovo sede i gurnu nogu u otvor.
<BR>&nbsp;&nbsp;&nbsp;&nbsp;&nbsp;Ponovo je postao nejasno svestan neumitne činjenice da samo volja nije dovoljna, da samo pritisak na prepreku neće učiniti da ona popusti. Pomerio se do sledeće šipke i pokušao da je slomi kao što je slomio prvu, ali se šipka nije ni pokrenula. Nije se pokrenula ni šipka na drugoj strani otvora.
<BR>&nbsp;&nbsp;&nbsp;&nbsp;&nbsp;Na kraju se umirio. Beznadežno je pogledao nagore, ka petnaest stopa visokom vrhu ograde i njenim gusto načičkanim povijenim očnjacima i gladnim redovima slomljenog stakla. Nešto ga je žuljalo; on se prenu, opipa oko sebe i nađe jedanaest inča dug komad gvožda koji je bio odlomio. Sedeo je sa tim komadom šipke u ruci i glupo buljio u ogradu.
<BR>&nbsp;&nbsp;&nbsp;&nbsp;&nbsp;Dodirni me, dodirni me. To je bilo nešto nabreklo od emocija; to je bila glad, zahtev, poplava slasti i potrebe. Zov nije prestajao, ali je ovo bilo nešto drugačije. Kao da je zov bio nosilac, a ovo signal koji je iznenada utisnut u njega.
<BR>&nbsp;&nbsp;&nbsp;&nbsp;&nbsp;Kad se ovo desilo, ona nit što je premošćavala zaliv u njemu zadrhtala je i nabrekla i počela da provodi. Čestice i plamičci unutrašnje snage zastrujaše kroz nit, napuniše se svesnošću i informacijom i potekoše natrag. Čudne oči se zaustaviše na komadu gvožđa, ruke ga okretoše. Dotle nekorišćeni um zabole ga kad proradi i po prvi put se uhvati ukoštac sa problemom.
<BR>&nbsp;&nbsp;&nbsp;&nbsp;&nbsp;Sede u vodu, tik uz ogradu, i komadom gvožđa stade da struže po šipkama.
<BR>&nbsp;&nbsp;&nbsp;&nbsp;&nbsp;Poče kiša. Padala je ceo dan i celu noć i sutradan do podne.
<BR>
<BR>&nbsp;&nbsp;&nbsp;&nbsp;&nbsp;"Tu je bila", reče Alisija zarumenjena lica. Gospodin Kju je hodao u krug po sobi, a duboko usađene oči su mu svetlele. Provlačio je četvorostruku kandžiju kroz prste. Alisija dodade, prisetivši se: "I, htela je da je dodirnem. Tražila je da je dodirnem."
<BR>&nbsp;&nbsp;&nbsp;&nbsp;&nbsp;"Biće ona dodirnuta", reče otac. "Zlo, zlo", mrmljao je. "Zlo se ne može izbaciti", ponavljao je. "Mislio sam da može, mislio sam da može. Ti si zla, Alisija, kao što znaš, zato što te je dodirnula žena, jer te je godinama doticala. Ali ne i Ivlin... to je u krvi, zato joj moram pustiti krv. Šta misliš, gde je ona?"
<BR>&nbsp;&nbsp;&nbsp;&nbsp;&nbsp;"Možda je napolju... biće da je kod vira. Ona voli taj vir. Idem s tobom."
<BR>&nbsp;&nbsp;&nbsp;&nbsp;&nbsp;On pogleda u njeno zažareno lice i sjajne oči. "Ovo je moj posao. Ostani ovde!"
<BR>&nbsp;&nbsp;&nbsp;&nbsp;&nbsp;"Molim te..."
<BR>&nbsp;&nbsp;&nbsp;&nbsp;&nbsp;On zamahnu teškom drškom kandžije. "Zar i ti, Alisija?" Ona se upola okrete od njega i ugrize se za usnu od ogromnog uzbuđenja. "Posle", zareža on i istrča.
<BR>&nbsp;&nbsp;&nbsp;&nbsp;&nbsp;Alisija je za trenutak stajala i drhtala, a onda se baci ka prozoru. Videla je oca kako se žurno udaljuje. Usne joj se bolno izviše i ispustiše čudan neartikulisani zvuk, nalik na blejanje.
<BR>&nbsp;&nbsp;&nbsp;&nbsp;&nbsp;Kad je Ivlin stigla do vira, bila je sva zadihana. Nešto - neki nevidljiv dim, neka čarolija - ležalo je nad vodom. Ona to upi u sebe i odjednom je prože osećanje blizine. Nije znala da li je to što je u blizini stvar ili događaj, ali je bilo blizu, i ona ga je pozdravljala. Nozdrve joj se raširiše i zadrhtaše. Dotrča do obale i pruži ruku da dodirne vodu.
<BR>&nbsp;&nbsp;&nbsp;&nbsp;&nbsp;Uzvodno od nje voda se uzburka; on izroni ispod zelenike i dobatrga se do obale; ležao je tu, pogleda uprta u nju. Bio je širok i pljosnat, sav izgreban. Koža na njegovim otečenim rukama bila je smežurana od vode; bio je mršav i iznuren. Dronjci koji su visili sa njega nisu ga uopšte pokrivali.
<BR>&nbsp;&nbsp;&nbsp;&nbsp;&nbsp;Ivlin se opčinjeno naže prema njemu i iz nje poteče zov - poplava zova, usamljenosti, iščekivanja i gladi, zadovoljstva i dopadanja. Osećala je veliku zadivljenost, ali nikakav potres ili iznenađenje. Oni su danima bili svesni jedno drugog, a sada su se njihove neme radijacije podudarile, pomešale i ispreplele. Nečujno su živeli jedno u drugom, a onda se ona saže i vrhovima prstiju dotače njegovo lice i gustu kosu.
<BR>&nbsp;&nbsp;&nbsp;&nbsp;&nbsp;On silno zadrhta i iskoči iz plićaka. Ivlin se spusti kraj njega. Sedeli su jedno uz drugo i ona ga najzad pogleda u oči. Činilo se kao da se te oči nadimaju i ispunjavaju vazduh; ona se zaplaka od radosti i utonu u njih, zaželevši da tu živi, da umre tu, da bude deo tih očiju.
<BR>&nbsp;&nbsp;&nbsp;&nbsp;&nbsp;Ona nikada nije razgovarala sa muškarcem, a on nikada ni sa kim nije razgovarao. Nije znala za poljubac, a poljupci koje je on možda video nisu mu ništa značili. Ali su oni imali nešto bolje. Ostali su pripijeni jedno uz drugo, ona je držala jednu ruku na njegovom golom ramenu i između njih pokuljaše struje koje su dolazile iz najvećih dubina njihovih bića. Nisu čuli očeve odlučne korake, ni njegovo dahtanje, niti njegov besni urlik. Nisu bili svesni nićeg sem jedno drugog, sve do trenutka kad ih on zaskoči i ščepa Ivlin, podiže je visoko i baci iza sebe. Nije se osvrnuo da vidi gde i kako je pala na zemlju. Stajao je nad idiotom, pobledelih usana, iskolačenih očiju. Usne mu se razdojiše i on opet ispusti grozni urlik. A zatim podiže kandžiju.
<BR>&nbsp;&nbsp;&nbsp;&nbsp;&nbsp;Idiot je bio do te mere zanet da nije ni osetio prvi i drugi udarac, mada krv poče da lipti iz rana koje kandžija otvori na njegovom smočenom, izgrebanom i izubijanom telu. Ležao je i tupo buljio u praznu tačku u kojoj su bile Ivlinine oči i nije se ni pomerio.
<BR>&nbsp;&nbsp;&nbsp;&nbsp;&nbsp;Krajevi kandžije zazviždaše, pucnuše i još jednom mu zariše u leđa svoje opletene krajeve, od čega se povrati njegov stari refleks. Pokuša da se odgurne unatrag i da sklizne u vodu. Čovek ispusti bič i obema rukama zgrabi idiota za koščati ručni zglob. On je bukvalno potrčao desetak koraka uz obalu, vukući za sobom idiotovo dugo telo. On ga ritnu u glavu, pa potrča da uzme kandžiju. Kad se vrati sa kandžijom u ruci, idiot je bio uspeo da se odupre na laktove. On ga ponovo udari nogom i prevrnu na leđa. Zatim mu stade nogom na rame i pritisnu ga na tle, pa poče da ga šiba po golom trbuhu.
<BR>&nbsp;&nbsp;&nbsp;&nbsp;&nbsp;Iza njega se začu satanski vrisak i učini mu se kao da ga je napao bik sa tigrovim kandžama. Strovali se na zemlju, izvi se i ugleda nad sobom izbezumljeno lice svoje mlađe kćeri. Bila je progrizla usnu, iz koje je lila krv. Zari mu nokte u lice; jedan prst joj skliznu u njegovo levo oko. On vrisnu od užasnog bola, pridiže se, u agoniji zari prste u čipke na njenom grlu i dvaput je udari drškom kandžije.
<BR>&nbsp;&nbsp;&nbsp;&nbsp;&nbsp;Cvileći i ječeći, on se ponovo okrete ka idiotu. Ali sada se nagon za bežanjem probudio i izbrisao sve drugo. A možda se još nešto prekinulo u trenutku kad je drška kandžije onesvestila devojčicu. U svakom slučaju, nije preostajalo ništa drugo. Idiotovo dugo telo se naglo previ, on odskoči uvis, dočeka se na sve četiri i istoga trenutka ponovo skoči. Kandžija ga stiže u letu; njegovo telo se savi oko nje i za trenutak joj uhvati krake između vitih rebara i kuka. Drška iskliznu iz čovekove ruke. Ovaj urliknu i zagnjuri za idiotom, koji se baci u korenje zelenike. Čovekovo lice zape među lišće; on potonu i onda se opet baci napred kroz vodu. Jednom rukom dohvati golo stopalo, koje ga lupi po uvetu kad ga je povukao sebi. A zatim čovek udari glavom o gvozdenu ogradu.
<BR>&nbsp;&nbsp;&nbsp;&nbsp;&nbsp;Idiot je već bio izronio s druge strane ograde. Ležao je do pola u vodi i iznemoglo se trzao naprežući se da svoje slomljeno telo podigne na noge. Osvrnu se prema ogradi i vide čoveka kako u besu trese šišpe, još uvek na shvatajući.
<BR>&nbsp;&nbsp;&nbsp;&nbsp;&nbsp;Idiot je bauljao prema obali, a krv iz rana bojila je u crveno potok u kome je stajao njegov progonitelj. U njemu se polako izgubi refleks bekstva. Nastupi period praznine, a zatim ga obuze neko čudno osećanje. To osećanje je bilo isto tako novo i isto toliko jako kao što je bio zov koji ga je doveo ovamo, ali dok je strah bio nešto zamagljeno, ljigavo i istovremeno zaslepljujuće, ovo je bilo nešto oštro, tvrdo i usmereno.
<BR>&nbsp;&nbsp;&nbsp;&nbsp;&nbsp;Olabavi ruke koje su stiskale otrovnu žućkastozelenu travuljinu što je rasla uz potok. Pusti da ga voda donese natrag do rešetki, iza kojih je ludi otac poskakivao i besno vrištao. Primače svoje mrtvo lice do same ograde i raširi oči. Vrisak se ugasi.
<BR>&nbsp;&nbsp;&nbsp;&nbsp;&nbsp;Ovo je bilo prvi put da je svesno, namerno upotrebio svoje oči za nešto drugo sem za koru hleba.
<BR>&nbsp;&nbsp;&nbsp;&nbsp;&nbsp;Kad čoveka nestade, on se izvuče iz potoka i posrćući pođe prema šumi.
<BR>
<BR>&nbsp;&nbsp;&nbsp;&nbsp;&nbsp;Kad Alisija vide da se otac vraća, stavi brid od šake u usta i zagrize sve dok joj se zubi ne sastaviše. Ne zbog njegove smočene i pokidane odeće, niti zbog iskopanog oka. Bilo je to nešto drugo, nešto što - "Oče!"
<BR>&nbsp;&nbsp;&nbsp;&nbsp;&nbsp;Nije joj odgovorio, već je i dalje koračao prema njoj. Ona se u poslednjem trenutku izmače u stranu da ne bi bila pregažena kao stabljika žita. Otac ukočeno prođe pored nje i uđe u biblioteku, ostavljajući otvorena vrata za sobom. "Oče!"
<BR>&nbsp;&nbsp;&nbsp;&nbsp;&nbsp;Nije bilo odgovora. Ona otrča do biblioteke. Otac je stajao na drugom kraju sobe, kraj ormana koje nikada nije videla otvorene. Sada je jedan od njih bio otvoren. On iz njega izvadi revolver sa dugom cevi i kutiju sa municijom, otvori je i prosu metke na sto. Zatim mehaničkim pokretima poče da puni revolver.
<BR>&nbsp;&nbsp;&nbsp;&nbsp;&nbsp;Alisija mu pritrča. "Šta se desilo? Šta se to desilo? Ti si povređen, da ti pomognem, šta si..."
<BR>&nbsp;&nbsp;&nbsp;&nbsp;&nbsp;Njegovo zdravo oko bilo je ukočeno i staklasto. Disao je polako, vrlo duboko, uvlačio je vazduh suviše dugo, zadržavao ga suviše dugo i sa zviždukom ga izdisao. Ubaci doboš u ležište, otkoči revolver, pogleda je i podiže oružje.
<BR>&nbsp;&nbsp;&nbsp;&nbsp;&nbsp;Nikada više nije zaboravila taj pogled. Tada i kasnije desile su se strašne stvari, no vreme im je ublažilo oštricu i izbrisalo pojedinosti. Ali ovaj pogled je zauvek ostao sa njom.
<BR>&nbsp;&nbsp;&nbsp;&nbsp;&nbsp;On se upilji u nju svojim zdravim okom, uhvati je njime i zadrža je; uvijala se kao insekt proboden čiodom. Sa užasavajućom izvesnošću je znala da je otac uopšte nije video, nego je gledao u neki svoj nedokučivi užas. Još uvek gledajući kroz nju, on stavi cev pištolja sebi u usta i pritisnu obarač.
<BR>&nbsp;&nbsp;&nbsp;&nbsp;&nbsp;Pucanj nije bio mnogo jak. Kosa na temenu mu polete uvis. Oko je još uvek buljilo u nju, još uvek ju je probadalo. Ona vrisnu. Bio je isto toliko nedostupan mrtav kao što je bio i pre jednog minuta. On se naže napred, kao da joj pokazuje ogromnu rupu na svom temenu. Ono što ju je držalo prekide se i ona potrča.
<BR>&nbsp;&nbsp;&nbsp;&nbsp;&nbsp;Prošla su puna dva sata pre nego što je našla Ivlin. Jedan sat je bio jednostavno izgubljen; sastojao se od mraka i bola. Drugi sat je bio previše tih i prošao joj je u besciljnom lutanju oko kuće. Lutajući tako, mrmljala je kroz jecaje koji su je gušili: "Šta?" mrmljala je, "šta kažeš?" pokušavajući da razume i bezbroj puta pitajući ćutljivu kuću.
<BR>&nbsp;&nbsp;&nbsp;&nbsp;&nbsp;Našla je Ivlin kraj vira kako leži na leđima, široko otvorenih očiju. Na slepoočnici je imala tri prsta široku rupu.
<BR>&nbsp;&nbsp;&nbsp;&nbsp;&nbsp;"Nemoj", tiho reče Ivlin kad je Alisija pokušala da joj podigne glavu. Alisija joj nežno spusti glavu na zemlju, kleče pored nje i stisnu je za ruke. "Ivlin, šta se desilo?"
<BR>&nbsp;&nbsp;&nbsp;&nbsp;&nbsp;"Udario me otac", mirno reče Ivlin. "Sad ću da zaspim." Alisija zajeca.
<BR>&nbsp;&nbsp;&nbsp;&nbsp;&nbsp;Ivlin reče: "Kako se kaže kad ti je neko... potreban... kad želiš da te dodirne i... kad su dvoje kao jedno i ništa drugo ne postoji?"
<BR>&nbsp;&nbsp;&nbsp;&nbsp;&nbsp;Alisija, koja je čitala knjige, razmisli. "Ljubav", reče ona na kraju. Zatim dodade, "To je ludilo. Ljubav je loša."
<BR>&nbsp;&nbsp;&nbsp;&nbsp;&nbsp;Ivlinino mirno lice obli neka mudrost. "Nije loša", reče ona. "Meni se desila."
<BR>&nbsp;&nbsp;&nbsp;&nbsp;&nbsp;"Moraš da se vratiš u kuću."
<BR>&nbsp;&nbsp;&nbsp;&nbsp;&nbsp;"Spavaću ovde", reče Ivlin. Podiže oči ka sestri i nasmeši se. "Smem li... Alisija?"
<BR>&nbsp;&nbsp;&nbsp;&nbsp;&nbsp;"Smeš."
<BR>&nbsp;&nbsp;&nbsp;&nbsp;&nbsp;"Neću se nikada probuditi", reče ona sa istom čudnom mudrošću. "Htela sam nešto, a sad ne mogu. Hoćeš li to da uradiš mesto mene?"
<BR>&nbsp;&nbsp;&nbsp;&nbsp;&nbsp;"Hoću", prošaputa Alisija.
<BR>&nbsp;&nbsp;&nbsp;&nbsp;&nbsp;"Umesto mene", insistirala je Ivlin. "Nećeš smeti."
<BR>&nbsp;&nbsp;&nbsp;&nbsp;&nbsp;"Hoću."
<BR>&nbsp;&nbsp;&nbsp;&nbsp;&nbsp;"Kad ogreje sunce", reče Ivlin, "okupaj se u njemu. Čekaj, ima još nešto." Ona zatvori oči. Na čelu joj se pojavi borica i brzo iščeze. "Budi na suncu. Kreći se, trči. Trči i... skači, visoko. Pokreni vetar svojim trčanjem. Ja sam to tako mnogo želela. Dosad nisam znala da baš to želim, a sada... oh, Alisija!"
<BR>&nbsp;&nbsp;&nbsp;&nbsp;&nbsp;"Šta je, šta je"
<BR>&nbsp;&nbsp;&nbsp;&nbsp;&nbsp;"Tu je, pored mene, zar ne vidiš? Ljubav, oblivena sunčevim sjajem!"
<BR>&nbsp;&nbsp;&nbsp;&nbsp;&nbsp;Tople pametne oči bile su raširene i gledale u nebo na kome se hvatao sumrak. Alisija pogleda nagore, ali ne vide ništa. Kad je ponovo spustila pogled, znala je da ni Ivlin ništa ne vidi. Ne više.
<BR>&nbsp;&nbsp;&nbsp;&nbsp;&nbsp;Iz daljine, iz šume iza ograde, čuo se plač. Alisija je nepomično stajala i slušala taj plač. Naposletku ispruži ruku i zaklopi Ivlinine oči, ustade i pođe ka kući, dok ju je plač neprekidno pratio, sve dok nije stigla do vratiju. Toga trenutka joj se učini da joj se taj čudni plač uvukao u samo srce.
<BR>
<BR>&nbsp;&nbsp;&nbsp;&nbsp;&nbsp;Kada je čula topot kopita iz dvorišta, Prodovica progunđa nešto sebi u bradu i proviri između šarenih kuhinjskih zavesa. Bleda mesečina osvetljavala je dvorište, u koje je upravo ulazio njen muž, terajući konja upregnutog u kola za prevoz kamena. U sebi je mrmljala kako će izgrditi tu matoru drtinu što se dugo muva po šumi, a ovamo se ručak ohladio.
<BR>&nbsp;&nbsp;&nbsp;&nbsp;&nbsp;Ipak ga nije izgrdila. Jedan pogled na njegovo široko lice bio je dovoljan da joj splasne ljutnja. "Šta se desilo, Prod?" upita ona uplašeno.
<BR>&nbsp;&nbsp;&nbsp;&nbsp;&nbsp;"Daj mi jedno ćebe."
<BR>&nbsp;&nbsp;&nbsp;&nbsp;&nbsp;"Pobogu, čoveče"
<BR>&nbsp;&nbsp;&nbsp;&nbsp;&nbsp;"Požuri. Našao sam u šumi nekakvog čoveka. Ko da su ga mečke žvakale. Sav je izubijan i pocepan."
<BR>&nbsp;&nbsp;&nbsp;&nbsp;&nbsp;Prodovica dotrča sa ćebetom, on joj ga istrže i iziđe. Začas je bio natrag sa čovekom na rukama. "Metni ga ovamo", reče Prodovica, otvarajući vrata od Džekove sobe. Kad Prod oklevajući zastade, dok mu je dugo mlitavo telo visilo niz ruke, ona reče: "Hajde, hajde, ne sekiraj se za posteljinu. Opraće se."
<BR>&nbsp;&nbsp;&nbsp;&nbsp;&nbsp;"Donesi neku krpu i vruće vode", progunđa Prod. Ona iziđe, a Prod pažljivo podiže ćebe. "Auh, bogamu!"
<BR>&nbsp;&nbsp;&nbsp;&nbsp;&nbsp;On je zaustavi na vratima. "Ovaj neće da ostane živ. Možda je bolje da ga ne mučimo time", reče, pokazavši prstom na vrelu vodu koja se pušila u lavoru.
<BR>&nbsp;&nbsp;&nbsp;&nbsp;&nbsp;"Moramo bar da probamo." Ona uđe, zastade pored nepomičnog tela na krevetu, preblede i zatvori oči.
<BR>&nbsp;&nbsp;&nbsp;&nbsp;&nbsp;"Matora", zausti Prod.
<BR>&nbsp;&nbsp;&nbsp;&nbsp;&nbsp;"Ćuti", odgovori mu ona tiho, pa priđe krevetu i poče da briše krv sa polumrtvog tela.
<BR>&nbsp;&nbsp;&nbsp;&nbsp;&nbsp;Čovek je preživeo noć. Preživeo je još nedelju dana i tek tada su Prodovi počeli da se nadaju da će ostati živ. Ležao je nepomično u sobi koju su zvali Džekova soba, ne primećujući ništa, nesvestan bilo čega sem možda mraka i svetlosti koja je dolazila kroz prozor. Buljio bi kroz prozor; možda je video, možda je gledao, a možda nije. Kroz prozor nije imalo mnogo šta da se vidi. Planina u daljini, nekoliko jutara Prodove zemlje, a ponekad sam Prod kako drlja spečenu oranicu slomljenom drljačom, povremeno se saginjući da iščupa korov. Njegovo unutrašnje biće bilo je sasušeno i zanemelo od tuge. Njegovo spoljašnje biće se činilo stegnuto i isto tako nedostupno. Kad bi mu Prodovica donela jelo - jaja, kuvano mleko, domaću šunku i pogaču - on bi jeo samo ako bi ga terala da uzme, a ignorisao i nju i jelo kad ga ne bi nudila.
<BR>&nbsp;&nbsp;&nbsp;&nbsp;&nbsp;Uveče bi Prod pitao: "Je li progovorio nešto?" a njegova žena bi samo zavrtela glavom. Posle deset dana njemu pade na pamet jedna pomisao i tek posle dve nedelje on se usudi da je kaže ženi. "Je li, matora, da ovaj nije malčice udaren?"
<BR>&nbsp;&nbsp;&nbsp;&nbsp;&nbsp;Ona se naljuti. "Kako to, udaren?"
<BR>&nbsp;&nbsp;&nbsp;&nbsp;&nbsp;Prod se kucnu prstom u slepoočnicu. "Pa, udaren. Onako, pretpostavimo, slabouman. Možda ne govori zato što ne ume."
<BR>&nbsp;&nbsp;&nbsp;&nbsp;&nbsp;"Ne", reče ona, pa podiže pogled i vide pitanje na Prodovom licu. Zatim nastavi: "Jesi li mu video oči? Taj nije idiot."
<BR>&nbsp;&nbsp;&nbsp;&nbsp;&nbsp;On je bio primetio oči. Uznemiravale su ga; to je bilo sve što je mogao da kaže o njima. "Voleo bih da progovori!" Ona pomače debelu kafenu šolju. "Znaš za Grejs."
<BR>&nbsp;&nbsp;&nbsp;&nbsp;&nbsp;"Je l' to beše ona tvoja rođaka što su joj postradala deca?"
<BR>&nbsp;&nbsp;&nbsp;&nbsp;&nbsp;"Jeste. E pa, posle požara Grejs je tačno ovako izgledala. Nije ni mrdala po ceo dan. Kad joj nešto pričaš, kao da ne čuje. Pokažeš joj nešto, kao da si pokazao slepcu. Morali su da je umivaju i da je hrane kašikom."
<BR>&nbsp;&nbsp;&nbsp;&nbsp;&nbsp;"Pa, možda je i to", složi se on. "Ovaj prikan mora da je natrapao na nešto mnogo strašno... A ta Grejs, je li ozdravila?"
<BR>&nbsp;&nbsp;&nbsp;&nbsp;&nbsp;"Pa, ovaj, nije se baš sasvim povratila", odgovori Prodovica. "Ali je prežalila. Reklo bi se da život ponekad dodija, pa čoveku često dođe da pobegne od njega da se malo odmori."
<BR>&nbsp;&nbsp;&nbsp;&nbsp;&nbsp;Nedelje su prolazile, pokidano tkivo je zarastalo, a široko pljosnato telo je upijalo snagu kao što kaktus upija vlagu. Nikada u svome životu nije imao odmora i hrane i...
<BR>&nbsp;&nbsp;&nbsp;&nbsp;&nbsp;Često je sedela kraj njega i govorila mu. Pevala mu je i pesme - 'Tiho teci, Afton vodo' i 'Kuća u planini'.
<BR>&nbsp;&nbsp;&nbsp;&nbsp;&nbsp;Bila je to sitna spečena ženica bezbojne kose i izbledelih očiju; izgledala je izgladnelo kao što je on nekad bio. Pričala je njegovom nepokretnom licu sve o svojoj porodici na Istoku, o drugom razredu i o tome kako je Prod došao u gazdinom fordu 'Model T' <EM>Jeftino vozilo, prvi serijski automobil na svetu; prim. prev.</EM> da joj se udvara, a nije još ni znao da ga vozi. Ispričala mu je sve sitnice koje za nju neće nikada utonuti u prošlost; o haljini koju je nosila za prvu pričest, kako je izgledala mašnica na njoj, gde su bili umeci, druge boje, kako je jednom Grejsin muž došao kući trešten pijan sa skroz pocepanim prazničnim pantalonama i sa prasetom pod pazuhom, koje je toliko skičalo da bi se od toga i mrtvac probudio. Čitala mu je iz molitvenika i pričala mu biblijske priče. Ispričala mu je sve što joj je palo na pamet, osim o Džeku.
<BR>&nbsp;&nbsp;&nbsp;&nbsp;&nbsp;On se nije ni smešio, niti je odgovarao; jedina razlika koja se na njemu mogla primetiti bila je to što nije skidao oči sa nje dok je bila u sobi, a kad bi izišla, satima bi strpljivo piljio u vrata. Ona nije mogla znati u čemu je suština te razlike, ali rane na njegovom mršavom telu nisu bile jedino što se polako popunjavalo.
<BR>&nbsp;&nbsp;&nbsp;&nbsp;&nbsp;Dođe najzad i taj dan. Dok su Prodovi sedeli za ručkom, na vratima Džekove sobe začu se neko čagrljanje. Prod se zgleda sa ženom, pa ustade i otvori vrata.
<BR>&nbsp;&nbsp;&nbsp;&nbsp;&nbsp;"Stani malo, ne možeš takav da iziđeš. Matora, ubaci mu moje stare pantalone."
<BR>&nbsp;&nbsp;&nbsp;&nbsp;&nbsp;Bio je slab i nesiguran na nogama, ali je mogao da stoji. Pomogoše mu da dođe do stola, gde se sruči u stolicu, zamućena i glupa pogleda, ne primećujući hranu sve dok mu Prodovica ne podnese pod nos punu kašiku. On tada uze kašiku u svoju široku ruku, strpa je u usta i preko nje pogleda u Prodovicu. Ona ga potapša po ramenu i reče mu da joj je milo što se tako divno služi kašikom.
<BR>&nbsp;&nbsp;&nbsp;&nbsp;&nbsp;"Dobro, matora, nećeš valjda da postupaš sa njim kao da ima dve godine", reče Prod. Možda zbog očiju, odjednom se ponovo oseti uznemiren.
<BR>&nbsp;&nbsp;&nbsp;&nbsp;&nbsp;Ona mu u znak opomene pritisnu šaku; shvatio je i zato prestade da govori o tome. Ali kasnije, uveče, kad je pomislio da je već zaspala, ona iznenada reče: "Moram da postupam sa njim kao da ima dve godine, Prode. Možda čak i manje."
<BR>&nbsp;&nbsp;&nbsp;&nbsp;&nbsp;"Otkud to?"
<BR>&nbsp;&nbsp;&nbsp;&nbsp;&nbsp;"Sa Grejs je bilo isto", reče ona. "Doduše, ne baš toliko loše. Ponašala se kao šestogodišnja devojčica. Lutke. Kada jednom prilikom nije dobila pitu od jabuka, oči je isplakala. Činilo se kao da ponovo odrasta. Naravno, brže, ali kao da je još jedanput prolazila istim putem."
<BR>&nbsp;&nbsp;&nbsp;&nbsp;&nbsp;"Misliš da će i on tako?"
<BR>&nbsp;&nbsp;&nbsp;&nbsp;&nbsp;"Pa zar se ne bi reklo da je kao dvogodišnje dete?"
<BR>&nbsp;&nbsp;&nbsp;&nbsp;&nbsp;"To je prvi dvogodišnjak od šest stopa koga sam u životu video."
<BR>&nbsp;&nbsp;&nbsp;&nbsp;&nbsp;Ona frknu, napola se pretvarajući da je ljuta. "Odgajaćemo ga kao da je dete."
<BR>&nbsp;&nbsp;&nbsp;&nbsp;&nbsp;On je neko vreme ćutao, a onda upita. "Kako ćemo ga zvati?"
<BR>&nbsp;&nbsp;&nbsp;&nbsp;&nbsp;"Nikako, Džek", izlete joj pre nego što je uspela da se zaustavi.
<BR>&nbsp;&nbsp;&nbsp;&nbsp;&nbsp;On potvrdno zagunđa, jer nije znao šta da kaže. Prodovica reče: "Biće i za to prilike. On sigurno ima ime. Ne bi bilo dobro da mu nadenemo još jedno. Samo ti čekaj, setiće se on već."
<BR>&nbsp;&nbsp;&nbsp;&nbsp;&nbsp;On je dugo razmišljao o tome, a onda reče: "Matora, daj bože da smo pravilno uradili." Ali ona je već bila zaspala.
<BR>
<BR>&nbsp;&nbsp;&nbsp;&nbsp;&nbsp;Čuda se dogadaju.
<BR>&nbsp;&nbsp;&nbsp;&nbsp;&nbsp;Prodovi su ih smatrali postignućima, uspesima, ali su to bila čuda. Jednom je Prod izvlačio iz ambara debelu gredu, kad se na njenom drugom kraju nađoše dve snažne ruke. Drugi put je Prodovica zatekla svoga štićenika kako u ruci drži klupko prede i gleda ga samo zato što je crveno. Jedanput je kod pumpe našao punu kofu vode i uneo je u kuću.
<BR>&nbsp;&nbsp;&nbsp;&nbsp;&nbsp;Međutim, dugo je potrajalo dok nije naučio da sam pumpa vodu.
<BR>&nbsp;&nbsp;&nbsp;&nbsp;&nbsp;Godinu dana pošto ga je Prod doneo, Prodovica mu je ispekla kolač i impulsivno stavila u njega četiri svećice. Ozarena lica, Prodovi su ga posmatrali kako opčarano gleda u plamičke. On zadrža svoje tvrde oči na njoj, a onda na Produ.
<BR>&nbsp;&nbsp;&nbsp;&nbsp;&nbsp;"Hajde, sinko, pogasi ih."
<BR>&nbsp;&nbsp;&nbsp;&nbsp;&nbsp;Možda je shvatio šta treba da uradi. Možda je to bio rezultat topline kojom je ovo dvoje zračilo, dobrote prema njemu, topline brige o njemu. On se prignu i dunu. Oni se uglas nasmejaše, ustadoše i priđoše mu. Prod ga pljesnu po ramenu, a Prodovica ga poljubi u obraz. Nešto se u njemu zgrči. Oči mu se iskrenuše tako da su se za trenutak videle samo beonjače. Zamrznuto breme tuge koja ga je pritiskala sroza se i preplavi ga. Ovo nije bio onaj zov, onaj kontakt, ona razmena koju je osetio sa Ivlin. Čak nije ni ličilo na ono, sem možda u stepenu. Ali pošto je sada mogao da oseća do tog stepena, postao je svestan svoga gubitka, pa uradi ono isto što je uradio kad je prvi put izgubio. Zaplaka se.
<BR>&nbsp;&nbsp;&nbsp;&nbsp;&nbsp;Bio je to onaj isti kreštavi izmučeni plač koji je godinu dana ranije u mračnoj šumi doveo Proda do njega. Soba je bila premalena za taj glas. Prodovica nikada dotad nije čula da je glasa pustio. Prod jeste, one prve noći. Teško bi bilo reći da li je strašnije slušati takav zvuk ili ga ponovo čuti. Prodovica mu obgrli glavu i poče da mu tepa. Prod se uzvrpolji, ispruži ruku, predomisli se, i najzad poče beskorisno da ponavlja: "De, de... Dobro, de."
<BR>&nbsp;&nbsp;&nbsp;&nbsp;&nbsp;Plač je sam od sebe stao. Šmrkćući, on pogleda u jedno pa u drugo. Na licu je imao nešto novo, kao da je nestala bronzana maska preko koje mu je bila zategnuta koža na licu. "Izvini", reče Prod. "Reklo bi se da smo nešto pogrešili."
<BR>&nbsp;&nbsp;&nbsp;&nbsp;&nbsp;"Nismo pogrešili", reče njegova žena. "Videćeš."
<BR>
<BR>&nbsp;&nbsp;&nbsp;&nbsp;&nbsp;Dobio je ime.
<BR>&nbsp;&nbsp;&nbsp;&nbsp;&nbsp;One noći kad je zaplakao, svesno je spoznao da ako želi, može da apsorbuje poruku, značenje, od ljudi oko sebe. To se i ranije dešavalo, ali se dešavalo kao što ga vetar zahvati, refleksno kao kijanje ili drhtavica. Počeo je da zadržava i obrće ovu sposobnost, kao što je jednom držao i obrtao u ruci klupko prede. Zvuci koji se nazivaju govor još uvek su mu malo značili, ali je počeo da oseća razliku između govora upućenog njemu i reči koje se na njega nisu odnosile. U stvari, nije ni naučio da čuje govor; umesto toga, direktno je primao pojmove. Pojmovi su sami po sebi bezlični, te za to nije ni čudo što mu je trebalo mnogo vremena da nauči da pojmovima daje oblik govora.
<BR>&nbsp;&nbsp;&nbsp;&nbsp;&nbsp;Jednoga dana Prod ga iznenada upita;"Kako ti je ime?" Bili su punili valov vodom iz cisterne i voda koja je tekla obasjana suncem bila je duboko privukla idiota. Potpuno apsorbovan, on se trže na ovo pitanje. Podiže glavu i pogled mu se ukrsti sa Prodovim. Ime. Nešto u njemu poče da zrači bleskom zahteva i vrati mu se noseći nešto što se moglo nazvati definicijom. Ona je, doduše, došla kao čisti pojam. "Ime" je ono što jesam i što sam učinio i bio i naučio.
<BR>&nbsp;&nbsp;&nbsp;&nbsp;&nbsp;Sve je bilo tu, čekajući na taj simbol, na ime. Sve lutanje, glad, gubitak, ono strašnije od gubitka, vratiše mu se. Oseti nejasan nagoveštaj da čak i ovde, sa Prodovima, nije nešto, nego surogat nečega.
<BR>&nbsp;&nbsp;&nbsp;&nbsp;&nbsp;Sam samcit.
<BR>&nbsp;&nbsp;&nbsp;&nbsp;&nbsp;On pokuša da to kaže. Uze direktno od Proda pojam i njegov verbalni signal i kako treba da zvuči. Međutim, razumevanje i izražavanje bilo je jedino, a fizički čin izgovaranja bio je opet nešto sasvim drugo. Kao da mu je jezik bio od đona, a grlo mu je bilo kao zarđala pištaljka. Usne mu se izviše. On promuca, "Sa... sam..."
<BR>&nbsp;&nbsp;&nbsp;&nbsp;&nbsp;"Kako, kako, sinko?"
<BR>&nbsp;&nbsp;&nbsp;&nbsp;&nbsp;Sam samcit. On je ovo odašiljao čisto i jasno, potpuno, ali samo kao misao, i istog trenutka je osetio da ovako odaslana misao nema nikakvog efekta na Proda, koliko god se seljak trudio da primi ono što je on pokušavao da prenese. "Sam-sam... samc...", prodahta on.
<BR>&nbsp;&nbsp;&nbsp;&nbsp;&nbsp;"Sam?" reče Prod.
<BR>&nbsp;&nbsp;&nbsp;&nbsp;&nbsp;Videlo se da je Produ ovaj slog nešto značio, nešto što je ličilo na signal koji je on davao, mada u daleko manjoj meri.
<BR>&nbsp;&nbsp;&nbsp;&nbsp;&nbsp;Ali će poslužiti.
<BR>&nbsp;&nbsp;&nbsp;&nbsp;&nbsp;On pokuša da ponovi isti zvuk, ali mu se nenaviknuti jezik ukruti. Sav se ubalavi i pljuvačka mu poteče iz uglova usana. Odasla očajnički poziv za pomoć, za neki drugi način da se izrazi; nađe ga, upotrebi ga. Klimnu glavom. "Sam", ponovi Prod.
<BR>&nbsp;&nbsp;&nbsp;&nbsp;&nbsp;On opet klimnu glavom; ovo je bila njegova prva reč i prvi razgovor - još jedno čudo.
<BR>&nbsp;&nbsp;&nbsp;&nbsp;&nbsp;Trebalo mu je pet godina da nauči da govori i za svih tih pet godina više je voleo da ne mora govoriti. Nikad nije naučio da čita. Jednostavno, nije bio opremljen za to.
<BR>
<BR>&nbsp;&nbsp;&nbsp;&nbsp;&nbsp;Postojala su dvojica dečaka za koje je miris dezinfekcionih sredstava značio miris mržnje.
<BR>&nbsp;&nbsp;&nbsp;&nbsp;&nbsp;Za Džeri Tompsona je to takođe značilo i miris gladi i usamljenosti. Sva hrana je bila njime začinjena, sav san je bio prožet dezinfekcijom, glađu, hladnoćom, strahom... svim komponentama mržnje. Mržnja je bila jedina toplina na svetu, jedina izvesnost. Čovek se drži izvesnosti, osobito kad ima sama jednu; najosobitije kad mu je šest godina. A u šestoj godini Džeri je uveliko bio čovek - u najmanju ruku, uvažavao je kao odrastao čovek ono sivo zadovoljstvo koje dolazi jedino sa odsutnošću bola; posedovao je nesalomljivu strpljivost koju imaju samo ljudi koji su nešto naumili, a moraju da izgledaju slomljeni dok ne dođe trenutak njihove odluke. Neshvatljivo je kako se put sećanja jednog šestogodišnjaka proteže unatrag za isti onoliki deo života za koji se proteže i sećanje bilo koga drugog i kako je isto toliko puno pojedinosti i sukoba. Džeri je imao dovoljno nevolja, dovoljno gubitaka, dovoljno bolesti da od njega postane čovek. Kad je imao šest godina, izgledao je kao čovek; tada je počeo da prihvata, da bude poslušan i da čeka. Njegovo sitno, izborano lice ličilo je na svako drugo lice, a glas mu više nije protestovao. Živeo je tako dve godine, sve do dana svoje odluke.
<BR>&nbsp;&nbsp;&nbsp;&nbsp;&nbsp;Potom je pobegao iz državnog sirotišta, da bi živeo sam, da bi dobio boju slivnika i smeća kako ga niko ne bi uzeo sebi; da bi ubio kad je pritešnjen; da bi mrzeo.
<BR>
<BR>&nbsp;&nbsp;&nbsp;&nbsp;&nbsp;Za Hipa nije postojala glad, ni hladnoća, niti starmalost. Ipak, postojao je miris mržnje. On se širio iz njegovog oca, lekara, iz veštih i nemilosrdnih ruku, iz sumorne odeće. Čak se i Hipovo sećanje na glas doktora Berouza izjednačavalo sa sećanjem na hlor i karbol.
<BR>&nbsp;&nbsp;&nbsp;&nbsp;&nbsp;Mali Hip Berouz je bio bistro i lepo dete za koga svet nije hteo da bude pravi, tvrdi put od dezinfikovanih pločica. Sve je za njega bilo lako, sem kontrole njegove radoznalosti - a 'sve' je podrazumevalo i hladne injekcije ispravnosti koje mu je davao njegov otac lekar, koji je bio uspeo čovek, moralan čovek, čovek koji je postigao vrhunac sigurnosti i ispravnosti.
<BR>&nbsp;&nbsp;&nbsp;&nbsp;&nbsp;Hip se digao kroz detinjstvo kao raketa, izglačan, brz, upaljen. Njegova obdarenost donela mu je sve što mlad čovek može zaželeti, a njegovo vaspitanje mu je stalno ponavljalo da je neka vrsta lopova, da nema pravo na ono što nije zaradio; jer takva je bila filozofija njegovog oca lekara, koji je sve morao da stekne teškim radom. Zato su Hipu njegovi talenti doneli prijatelje i počasti, a prijateljstva i počasti doneli su mu nespokojstvo i bolesnu poniznost koje je bio potpuno nesvestan.
<BR>&nbsp;&nbsp;&nbsp;&nbsp;&nbsp;Imao je osam godina kad je napravio prvi kristalni detektor, za koji je čak namotao kaleme. Obesio ga je o opruge s donje strane kreveta, tako da ga niko nije mogao videti sem ako ne bi podigao ceo krevet, i sakrio je slušalicu u dušek kako bi noću mogao da ga sluša. Njegov otac lekar, otkrio je radio i zabranio mu da otada takne čak i komad žice. Bilo mu je devet godina kad je njegov otac lekar otkrio njegovo skrovište knjiga i časopisa o radiju i elektronici i nagomilao ih sve ispred kamina pa ga onda naterao da ih sam spali, jednu po jednu; cele noći su gorele. Imao je dvanaest godina kad je dobio stipendiju naučnoistraživačkog instituta za svoj tajno konstruisani bescevni osciloskop; njegov otac lekar izdiktirao mu je pismo kojim je odbio da primi stipendiju. Bio je sjajan petnaestogodišnjak kad su ga izbacili iz srednje medicinske škole zato što je šale radi ispremeštao kontakte na liftovima za nastavnike i dodao nekoliko novih prekidača kola, pa je svaki dodir dugmeta izazivao neprijatan doživljaj. Kad mu je bilo šesnaest godina, imao je sreće da ga otac razbaštini; otada je sam zarađivao za život u jednoj istraživačkoj laboratoriji i pohađao tehničku školu.
<BR>&nbsp;&nbsp;&nbsp;&nbsp;&nbsp;Bio je krupan i vedar i veoma popularan. Bilo mu je potrebno da bude veoma popularan, pa je i to, kao i sve ostale svoje potrebe, sa lakoćom postigao. Svirao je na klaviru sa iznenađujućom delikatnošću i igrao je brz i prefinjen šah. Naučio je da vešto i ne suviše često izgubi na šahu i u tenisu i samo jednom u iscrpljujućoj igri 'prvi u razredu, prvi u školi'. Uvek je imao vremena - vremena da sluša one koji su cenili njegovu pažnju, vremena da preformuliše visokoučenosti za one kojima su u originalu bile suviše teške. Čak je imao vremena za školu rezervnih oficira; tako je i dobio čin.
<BR>&nbsp;&nbsp;&nbsp;&nbsp;&nbsp;Zaključio je da se ratno vazduhoplovstvo prilično razlikuje od bilo koje škole u koju je išao i trebalo mu je izvesno vreme da nauči da se pukovnik ne može smekšati poniznošću ili pridobiti duhovitim doskočicama kao dekan. Trebalo mu je još više vremena da shvati da u vojsci većina, a ne manjina, smatra fizičko savršenstvo, briljantnu rečitost i lakoću izvršavanja zadataka pre manom nego preimućstvom. Bio je usamljen više nego što je želeo i izbegavali su ga više nego što je mogao podneti.
<BR>&nbsp;&nbsp;&nbsp;&nbsp;&nbsp;Tek na protivavionskom poligonu našao je odgovor, san, katastrofu...
<BR>
<BR>&nbsp;&nbsp;&nbsp;&nbsp;&nbsp;Alisija Kju je stajala u najdubljoj senci na ivici livade. "Oče, oče, oprosti mi!" vikala je. Skljokala se na travu, slepa od bola i straha, potresena, rastrzana konfliktima.
<BR>&nbsp;&nbsp;&nbsp;&nbsp;&nbsp;"Oprosti mi", šaptala je strasno. "Oprosti mi."
<BR>&nbsp;&nbsp;&nbsp;&nbsp;&nbsp;Mislila je, Satano, zašto nećeš da umreš? Pre pet godina si se ubio, ubio si mi sestru, a ja još uvek molim da mi oprostiš. Sadisto, pokvarenjaku, ubico, satano... muškarče, prljavi, otrovni muškarče!
<BR>&nbsp;&nbsp;&nbsp;&nbsp;&nbsp;Daleko sam otišla, mislila je, nikuda uopšte nisam otišla. Kako sam samo bežala od Džekobsa, ljubaznog advokata Džekobsa, kad je došao da mi pomogne oko leševa; o, kako sam trčala da ne bi ostala sama sa njim, da on ne bi poludeo i ogubao me. A kad je doveo svoju ženu, kako sam i od nje bežala, misleći da su žene zle i da me ne smeju dodirnuti. Namučili su se sa mnom, stvarno su se namučili; trebalo mi je toliko mnogo vremena da shvatim da sam ja luda a ne oni... posle dugo vremena uvidela sam kako je dobra i strpljiva sa mnom bila majka Džekobs; koliko mnogo je morala da se trudi sa mnom, za mene. "Ali, dete moje, već pedeset godina niko ne nosi takvu odeću!" A u taksiju, kad sam bez prestanka vrištala, zbog ljudi, užurbanosti, tela, toliko mnogo tela koja su se dodirivala i bila tako bolno vidljiva; tela na ulicama, stepeništima, velike slike tela u časopisima, muškarci koji drže u naručju bestidno neuplašene žene nasmejana lika... Doktor Rotštajn, koji je objašnjavao i objašnjavao, pa onda opet objašnjavao iz početka; ne postoji otrovni znoj, moraju da postoje muškarci i žene, inače ne bi uopšte bilo ljudi... Morala sam da naučim ovo, Oče, dragi satanski Oče, zbog tebe; zbog tebe nikada nisam videla automobil, ni dojku, ni novine, ni voz, ni higijensku salvetu, ni poljubac, ni restoran, ni lift, ni kupaći kostim, ni dlake na - o, oprosti mi, Oče.
<BR>&nbsp;&nbsp;&nbsp;&nbsp;&nbsp;Ja se ne bojim biča, bojim se ruku i očiju, hvala ti, Oče. Jednoga dana, jednoga dana, videćeš Oče, živeću okružena ljudima, voziću se njihovim vozovima i voziću auto; otići ću među hiljade ljudi na plaži pored mora što se bez zidova prostire daleko, daleko, hodaću između njih sa komadićima platna na sebi, pa neka mi vide pupak, upoznaću muškarca belih zubiju, Oče, i snažnih oblih mišica, Oče, i onda ću, oh, šta će biti sa mnom, u šta sam se to pretvorila, Oče, oprosti mi.
<BR>&nbsp;&nbsp;&nbsp;&nbsp;&nbsp;Živim u kući koju nikada nisi video, u kući čiji prozori gledaju na drum, niz koji šapuću sjajna otmena kola, a deca se igraju iza živice. Živica nije zid i ima tri ulaza, dva za kola i jedan za pešake, koji su svakome otvoreni. Gledam kroz zavese kad god mi se prohte, i vidim nepoznate ljude. Kupatilo se nikako ne može zamračiti, a u njemu ima jedno ogledalo moje visine; jednoga dana, Oče; skinuću peškir sa njega.
<BR>&nbsp;&nbsp;&nbsp;&nbsp;&nbsp;Ali sve će to doći kasnije, hodanje među nepoznatim ljudima, dodirivanje bez straha. Sada moram da živim sama i da razmišljam; moram mnogo da čitam o svetu i ljudima, da, i o ludacima kao što si ti, Oče, i o tome šta je to što ih tako užasno izopačuje; doktor Rotštajn tvrdi da ti nisi bio jedini, da si ti u stvari bio tako izuzetan samo zato što si bio bogat.
<BR>&nbsp;&nbsp;&nbsp;&nbsp;&nbsp;Ivlin.
<BR>&nbsp;&nbsp;&nbsp;&nbsp;&nbsp;Ivlin nikada nije saznala da joj je otac bio lud. Ivlin nikada nije videla sliku zatrovanog tela. Ja sam živela u svetu koji se razlikovao od ovoga ovde, ali je njen svet bio isto toliko različit, svet koji smo Otac i ja stvorili za nju, da joj sačuvamo čistotu...
<BR>&nbsp;&nbsp;&nbsp;&nbsp;&nbsp;Pitam se, pitam se samo, odakle ti ta pristojnost da prospeš svoj pogani mozak...
<BR>&nbsp;&nbsp;&nbsp;&nbsp;&nbsp;Slika mrtvog oca odjednom je čudno smiri. Ustade i osvrnu se ka šumi; pažljivo pogleda po livadi, ispitujući svaku senku i svako drvo. "Dobro, Ivlin, hoću, hoću..."
<BR>&nbsp;&nbsp;&nbsp;&nbsp;&nbsp;Duboko udahnu i zadrža vazduh. Onda tako čvrsto zaklopi oči da joj se u njihovom mraku pojaviše crvene mrlje. Ruke joj hitro preleteše preko dugmadi na haljini. Haljina spade sa nje. Jednim pokretom smače donje rublje i čarape. Vazduh zatreperi; njegov dodir sa Alisijinim telom bio je neopisiv; učinilo joj se da je produvao kroz nju. Kroči na sunce i dok su joj suze straha navirale kroz stisnute kapke, zaigra gola, za Ivlin, stalno moleći svoga mrtvog Oca za oproštaj.
<BR>
<BR>&nbsp;&nbsp;&nbsp;&nbsp;&nbsp;Kada je imala četiri godine, Dženi je gađala poručnika pritiskačem za hartiju zbog neraščlanjenog, ali preciznog osećanja da on nema šta da traži u kući dok joj je otac u inostranstvu. Poručniku je naprsla lobanja i, kao što je često kod kontuzija, ostao je zauvek nesposoban da se seti činjenice da je Dženi stajala deset stopa daleko od pritiskača kad ga je bacila. Dženina majka je zbog ovoga ubila boga u njoj, što je bila epizoda koju je Dženi prihvatila sa svojom uobičajenom pribranošću. Međutim, dodala ju je sličnim situacijama koje su dokazivale da moć bez kontrole ima svojih nedostataka.
<BR>&nbsp;&nbsp;&nbsp;&nbsp;&nbsp;"Koža mi se ježi od nje", rekla je kasnije njena majka svome drugom poručniku. "Ne mogu da je podnesem. Je l' misliš da sa mnom nešto nije u redu pošto ovako govorim?"
<BR>&nbsp;&nbsp;&nbsp;&nbsp;&nbsp;"Ne, ne mislim", odgovori drugi poručnik, koji je u stvari upravo tako mislio. Zato ga ona pozva u posetu sutradan popodne, sasvim sigurna da će razumeti kad jednom bude video dete.
<BR>&nbsp;&nbsp;&nbsp;&nbsp;&nbsp;On ju je video i razumeo je. Nije razumeo dete, jer ga niko nije razumeo; razumeo je osećanje njene majke. Dženi je stajala pravo kao sveća, zabačenih ramena i dignute glave, raskoračena kao da ima čizme na nogama, mašući lutkom koju je držala za nogu kao da je oficirska palica. Dete je odavalo utisak pravilnosti, što je bilo nenormalno kod dece. Bila je malo manja od prosečne visine. Imala je oštre crte lica, uske oči i guste obrve. Proporcije njenoga tela nisu sasvim odgovarale proporcijama većine dece od četiri godine, koja mogu da se sagnu napred i da čelom dotaknu pod. Dženin trup je bio previše kratak, ili su joj možda noge bile preduge za tako nešto. Govorila je sa divnom jasnoćom i poražavajućim nedostatkom takta. Kad je drugi poručnik nespretno čučnuo i rekao, "O, zdravo, Dženi. Hoćeš da budemo prijatelji?" ona odgovori: "Neću. Smrdiš kao major Grenfel." Major Grenfel je bio poslednji prethodnik povređenog poručnika.
<BR>&nbsp;&nbsp;&nbsp;&nbsp;&nbsp;"Dženi!" viknu njena majka, ali prekasno. Zatim malo tiše reče: "Savršeno dobro znaš da je major bio ovde samo na koktelu." Dženi ovo prihvati bez komentara, što ostavi neprijatan jaz u dijalogu. Drugi poručnik je, reklo bi se, hitro shvatio da je glupo da čuči na parketu, pa se tako naglo uspravi da prevrtnu stočić za kafu. Dženi se svirepo nasmeši, posmatrajući njegove skerletno crvene uši dok je skupljao komadiće sa poda. Otišao je i više se nikad nije vratio.
<BR>&nbsp;&nbsp;&nbsp;&nbsp;&nbsp;Ni sa brojevima Dženina majka nije bila mnogo sigurna. Uprkos najstrožijem naređenju, Dženi je jedne večeri naišla usred četvrte ture 'džipsona' i stajala u dnu dnevne sobe sevajući po zarumenelim licima svojim uvredljivo treznim sivozelenim očima. Punački muškarac žute kose, koji je baš držao ruku na vratu njene majke, podiže čašu i prodera se: "Ti si Vimina ćerkica!"
<BR>&nbsp;&nbsp;&nbsp;&nbsp;&nbsp;Sve glave se odjednom okretoše kao baterija servoprekidača, isključivši buku; u toj tišinu Dženi reče: "Ti si onaj sa..."
<BR>&nbsp;&nbsp;&nbsp;&nbsp;&nbsp;"Dženi!" viknu njena majka. Neko se nasmeja.
<BR>&nbsp;&nbsp;&nbsp;&nbsp;&nbsp;Dženi sačeka da se smeh utiša. "...velikom, debelom..." izgovarala je lagano.
<BR>&nbsp;&nbsp;&nbsp;&nbsp;&nbsp;Čovek skide ruku sa Viminog vrata. Neko iz glasa viknu: "Velikom debelom šta, Dženi?"
<BR>&nbsp;&nbsp;&nbsp;&nbsp;&nbsp;Hladno, sračunato, Dženi reče: "...mesarskom radnjom."
<BR>&nbsp;&nbsp;&nbsp;&nbsp;&nbsp;Vima iskezi zube. "Hajde brzo natrag u svoju sobu, draga. Ja ću odmah doći da te ututkam." Neko pogleda pravo u plavog čoveka i nasmeja se. Neko reče šapatom koji odjeknu: "Prava praznična krmenadla." Debeljko tako grčevito stisnu usta da mu je donja usna ličila na crveni džem od jagoda koji curi iz zgnječenog sendviča.
<BR>&nbsp;&nbsp;&nbsp;&nbsp;&nbsp;Dženi mirno pođe ka vratima i stade čim je izišla iz vidnog polja svoje majke. Jedan bledi mladić sa sjajnim crnim očima naglo se naže napred. Dženin pogled se sukobi sa njegovim. Mladiću prelete preko lica izraz krajnje zbunjenosti. Ruka mu nesigurno pođe napred i nagore i zaustavi se na njegovom čelu. Zatim skliznu i pokri crne oči.
<BR>&nbsp;&nbsp;&nbsp;&nbsp;&nbsp;Dženi reče, dovoljno glasno da bi je on čuo: "To nemoj nikada više da uradiš." Zatim izađe iz sobe.
<BR>&nbsp;&nbsp;&nbsp;&nbsp;&nbsp;"Vima", promuklo reče mladić, "to dete je telepata."
<BR>&nbsp;&nbsp;&nbsp;&nbsp;&nbsp;"Gluposti", odsutno reče Vima, zaokupljena debeljkovim napućenim usnama. "Svaki dan joj redovno dajem vitamine."
<BR>&nbsp;&nbsp;&nbsp;&nbsp;&nbsp;Mladić pokuša da se digne, gledajući za detetom, ali se ponovo skljoka. "Bože", reče on, i poče da premišlja.
<BR>&nbsp;&nbsp;&nbsp;&nbsp;&nbsp;Kad joj je bilo pet godina, Dženi je počela da se igra sa drugim devojčicama. Međutim, one dugo nisu bile svesne toga. Bile su tek prohodale, imale su oko dve i po godine i izgledale su kao bliznakinje. Razgovarale su, ako se to može nazvati razgovorom, tankim piskavim tonovima, dok su se tumbale po betonskom dvorištu kao da je plast sena. Dženi se iz početka presamićivala preko ispusta na svome prozoru, četiri i po sprata iznad njih, i zamišljeno terala pljuvačku između jezika i prednjeg nepca sve dok ne bi nakupila zadovoljavajuće punjenje. Onda bi izvila vrat i naduvenih obraza opalila po njima. Bliznakinje su ignorisale ovo bombardovanje kad bi pljuvačka samo pogodila beton, ali su zato veoma zadovoljavajuće vriskale i cvilele kad bi ih pogodila. Ne bi uopšte ni pogledale nagore, nego bi bezglavo jurile po dvorištu i cvilele.
<BR>&nbsp;&nbsp;&nbsp;&nbsp;&nbsp;Zatim je došla još jedna igra. Jednog toplog dana bliznakinje su se za tren oka izmigoljile iz svojih 'špilhozni'. U jednom trenutku bile su mirne kao jagnjad, a idućeg trenutka bi jedna ili druga bile petnaest stopa daleko od gomilice odeće. Cičale bi i koprcale se i hitro se opet uvlačile u odeću, bacajući preplašene poglede prema vratima suterena. Dženi je otkrila da sa malo koncentracije može da pomeri 'špilhozne' - to jest, kad su bile prazne. Marljivo je vežbala, ležeći preko simsa, sa grudima i bradom na jastučetu, očiju izbečenih od napora. Iz početka su odelca samo ležala u mestu i blago se zalepršala, kao da je preko njih prešao mali vrtlog prašine. Ali je ubrzo uspela da 'špilhozne' klize po betonu kao male pljosnate krabe. Bilo je divno posmatrati kretnje ovih dveju devojčica kad bi se ovo desilo, a njihova cika je bila pravo zadovoljstvo. Postale su malo opreznije sa skidanjem 'špilhozni', pa je Dženi ponekad morala da leži u zasedi punih četrdeset minuta pre nego što bi joj se ukazala prilika. A ponekad, čak i u takvim slučajevima, ona bi još malo pričekala i bliznakinje, jedna odevena a druga gola, kružile su oko 'špilhozni', prikradajući im se kao što se mačići prikradaju bubi. Onda bi napala, one prazne 'špilhozne' bi poletele, bliznakinje bi podskočile; ponekad bi ih odmah uhvatile, a ponekad bi morale da ih ganjaju po dvorištu sve dok im se majušna pluća ne zahukću kao lokomotiva.
<BR>&nbsp;&nbsp;&nbsp;&nbsp;&nbsp;Dženi je saznala za razlog njihove zaokupljenosti vratima od suterena kad je jednog popodneva ovladala veštinom da odigne 'špilhozne' umesto da ih samo tera po dvorištu. Čekala je da se bliznakinje uljuljkaju u bezbrižnost i izvuku se iz odeće, udaljavajući se i približavajući ponovo, kao da je izazivaju. Ona je još uvek čekala, sve dok oba para 'špilhozni' nisu ležala zajedno u ružičasto-beloj gomilici. Tada je napala. 'Špilhozne' su se odigle od zemlje, poletele pravo uvis i dolepršale do simsa prozora na prvom spratu. Kako je dvorište bilo nešto ispod nivoa ulice, ležale su šest stopa visoko i potpuno van dohvata. Tu ih je ostavila.
<BR>&nbsp;&nbsp;&nbsp;&nbsp;&nbsp;Jedna od bliznakinja potrča prema centru dvorišta i poče da skače gore-dole, uzbuđena; istežući se i izvijajući se da vidi 'špilhozne'. Druga otrča do zgrade ispod prozora na prvom spratu i ispruži ručice uvis koliko je mogla, udarajući po ciglama punih dvadeset osam inča ispod svoga cilja. Onda pritrčaše jedna drugoj i zabrinuto zacvrkutaše. Malo kasnije ponovo pokušaše da dohvate odelca, ali bez uspeha. Sve češće su bacale prestrašene poglede prema vratima od suterena, sve manje je bilo zadovoljstva, sve više straha.
<BR>&nbsp;&nbsp;&nbsp;&nbsp;&nbsp;Najzad se šćućuriše što su dalje mogle od vrata, obgrliše se i obamrlo se zablenuše. Polako se utišaše; od brbljanja pređoše na cvrkutanje i na gukanje, dok se na kraju sasvim ne umiriše; sada su bile samo dva sićušna grumička straha.
<BR>&nbsp;&nbsp;&nbsp;&nbsp;&nbsp;Činilo se kao da su protekli sati - nedelje - očaravajućeg očekivanja pre nego što je Dženi čula tup udarac i videla da se vrata otvaraju. Iziđe kućepazitelj, po običaju malo naćefleisan. Mogla je da vidi crvene podočnjake ispod njegovih upalih očiju sa žutim beonjačama. "Boni!" razdra se on, "Bini! Gde ste?" Istetura se u dvorište i začkilji unaokolo. "Izlazite napolje! Kosu ću vam počupati! Gde vam je odelo?" Sunu rukom nadole i dograbi ih; držao je njihove majušne bicepse svojim ručerdama. Držao ih je malo odignute od zemlje, tako da je svaka od njih jedva dodirivala beton po jednim palcem od noge, dok su im sićušni laktovi štrčali prema nebu. On se okrete jednom, dvaput, tražeći, dok najzad ne spazi 'špilhozne' na simsu. "Kako ste to uradile?" upita ih. "Hoćete da bacite svoja skupa odela? E, isprašiću vas ja za ovo."
<BR>&nbsp;&nbsp;&nbsp;&nbsp;&nbsp;Kleče na jedno koleno i prebaci dva sitna telašca preko drugog. Verovatno je umeo da udara tako da je proizvodio više buke nego bola, ali kako god da je to radio, zvuk je bio impresivan. Dženi se zakikota.
<BR>&nbsp;&nbsp;&nbsp;&nbsp;&nbsp;Kućepazitelj podeli po osam jednakih pljuski svakoj od bliznakinja i postavi ih opet na noge. One su ćutke stajale jedna uz drugu, pritiskajući rukama stražnjice i posmatrajući ga kako odlazi do simsa i skida sa njega 'špilhozne'. On ih baci pred bliznakinje i zapreti im desnim kažiprstom. "Ako vas još jedanput uhvatim da to radite, zvaću gosn Miltona konduktera da vam procvikuje uši. Jeste čule?" urliknu on. One se skupiše jedna uz drugu, izbečenih očiju. On se otetura prema vratima i zalupi ih za sobom.
<BR>&nbsp;&nbsp;&nbsp;&nbsp;&nbsp;Bliznakinje se polako obukoše. Zatim se vratiše u senku pored zida i čučnuše jedna uz drugu, oslonjene leđima na njega. Šaptale su među sobom. Toga dana za Dženi više nije bilo zabave.
<BR>&nbsp;&nbsp;&nbsp;&nbsp;&nbsp;Preko puta kuće u kojoj je Dženi stanovala bio je park. U njemu su bili bina za orkestar, jedan potok, olinjali paun ograđen žicom i mali gustiš patuljastih grastova. U gustišu je bio jedan skriven proplančić za koji su znali samo Dženi i hiljade drugih ljudi koji su običavali da ga noću u parovima koriste. Pošto Dženi nikada nije bila tamo noću, osećala se njegovim pronalazačem i vlasnikom.
<BR>&nbsp;&nbsp;&nbsp;&nbsp;&nbsp;Otprilike četiri dana posle one epizode sa pljuskama, ona se seti proplanka. Bliznakinje su joj bile dosadile; više nisu radile ništa zanimljivo. Njena majka je otišla nekuda na ručak, pošto ju je zaključala u sobi. (Jedan od njenih obožavalaca ju je jednom pitao kad je zaključala Dženi: "A šta ćeš s detetom? Šta ako izbije požar, na primer?"
<BR>&nbsp;&nbsp;&nbsp;&nbsp;&nbsp;"Kamo sreće!" odgovorila mu je Vima.)
<BR>&nbsp;&nbsp;&nbsp;&nbsp;&nbsp;Vrata njene sobe bila su spolja zamandaljena rezom. Ona priđe vratima i pogleda u odgovarajuće mesto sa unutrašnje strane. Začu se kako se reza podiže i opet pada. Ona otvori vrata i pođe niz hodnik do liftova. Kad lift stiže, ona uđe i pritisnu dugmad za treći, drugi i prvi sprat. Lift se spuštao po jedan sprat, zaustavljao se, otvarao vrata, zatvarao vrata... zabavljalo ju je, pošto je izgledalo tako glupo. U prizemlju, ona pritisnu svu dugmad i šmugnu napolje. Glupi lift pođe nagore. Dženi se sažaljivo nasmeja i iziđe iz zgrade.
<BR>&nbsp;&nbsp;&nbsp;&nbsp;&nbsp;Pažljivo pređe ulicu, gledajući levo i desno. Međutim, kad je došla do proplanka, manje je ličila na damu. Pope se na donje grane hrasta i preko mnogostrukih račvi pređe na granu koju je znala, a koja se nadnosila nad skriveno utočište. Učinilo joj se da se nešto kreće u žbunu, ali nije bila sigurna. Viseći sa grane, ona poče da se rukama prebacuje ka njenom kraju, sve dok se grana ne savi nadole, zatim sačeka da se grana umiri, i onda pusti ruke.
<BR>&nbsp;&nbsp;&nbsp;&nbsp;&nbsp;Obično je pad bio svega osam inča. Ovoga puta...
<BR>&nbsp;&nbsp;&nbsp;&nbsp;&nbsp;U trenutku kad su njeni prsti pustili granu, nešto joj uhvati noge i naglo ih trže unazad. Ona tresnu na zemlju, pravo na stomak. Ruke joj se nađoše negde na struku; silina udarca ih okrenu unutra i Dženi sama sebi zabi pesnice u stomak. Neizdržljivo dugo je bila ništa drugo do zamršeni čvor bola. Borila se vrlo dugo, dok najzad uz oštar bol ne udahnu. Vazduh joj je izlazio kroz nozdrve, ali nije mogla jače da udahne. Ponovo je morala da se dugo bori; grčevito je udisala i šumno izdisala, sve dok bol ne poče da je napušta.
<BR>&nbsp;&nbsp;&nbsp;&nbsp;&nbsp;Uspe da se pridigne na lakat. Ispljuva prašinu i blato. Sa mukom otvori oči taman toliko da vidi kako nekoliko inča od nje čuči jedna od bliznakinja. "Ho-ho", reče bliznakinja, zgrabi je za ručne zglobove i iz sve snage povuče. Ona opet pade na lice. Refleksno prikupi kolena. Dobi bolan udarac po stražnjici. Pogleda preko ramena dok se bacala u stranu i vide drugu bliznakinju kako u ručicama drži dugu od bureta. "Hi-hi", reče bliznakinja.
<BR>&nbsp;&nbsp;&nbsp;&nbsp;&nbsp;Dženi uradi ono što je učinila bledom crnookom mladiću na koktel partiji. "Ip", reče bliznakinja i iščeze, vrcnuvši kao koštica trešnje kad se stisne između prstiju. Duga od bureta pade na tle. Dženi je podiže, zamahnu i sruči je na glavu bliznakinje koja ju je bila povukla za ruke. Ali duga prođe kroz prazno i udari o zemlju; bliznakinje nestade.
<BR>&nbsp;&nbsp;&nbsp;&nbsp;&nbsp;Dženi jeknu i polako ustade. Bila je sama u senovitom skrovištu. Poče da se osvrće unaokolo. Ništa. Nigde nikoga. Nešto joj šljapnu o teme. Ona hitro prinese ruku glavi. Mokro. Podiže glavu, kad i druga bliznakinja pljunu. Pogodi je u čelo. "Ho-ho", reče jedna. "Hi-hi", reče druga.
<BR>&nbsp;&nbsp;&nbsp;&nbsp;&nbsp;Dženina gornja usna se povuče i ona pokaza zube, isto kao što je i njena majka radila. Još uvek je držala dugu u ruci. Zavitla je iz sve snage uvis. Jedna bliznakinja čak i ne pokuša da se pokrene. Druga nestade.
<BR>&nbsp;&nbsp;&nbsp;&nbsp;&nbsp;"Ho-ho." Sad je bila na drugoj grani. Obe su se široko cerile.
<BR>&nbsp;&nbsp;&nbsp;&nbsp;&nbsp;Ona im dobaci takvu strelu mržnje kakvu dotada nije mogla ni da zamisli.
<BR>&nbsp;&nbsp;&nbsp;&nbsp;&nbsp;"Uuup", reče jedna. "Iiip", reče druga. Zatim obe nestadoše.
<BR>&nbsp;&nbsp;&nbsp;&nbsp;&nbsp;Stežući zube; ona poskoči uvis, dohvati se grane i uspuza na drvo.
<BR>&nbsp;&nbsp;&nbsp;&nbsp;&nbsp;"Ho-ho."
<BR>&nbsp;&nbsp;&nbsp;&nbsp;&nbsp;Ovo se čulo iz daljine. Ona pogleda nagore, unaokolo, pozadi i nadole; nešto je natera da pogleda preko ulice. Bliznakinje su čučale na vrh dvorišnog zida, poput dveju figurica. Mahnuše joj, a zatim ih nestade.
<BR>&nbsp;&nbsp;&nbsp;&nbsp;&nbsp;Dženi je dugo sedela na drvetu i buljila u zid. Onda skliznu do račve u kojoj je mogla da se leđima osloni na stablo i da opkorači granu. Otkopča džep i izvadi maramicu. Dobro je oliza da je nakvasi i poče da briše prljavštinu sa lica, lakim mačjim pokretima.
<BR>&nbsp;&nbsp;&nbsp;&nbsp;&nbsp;One imaju samo tri godine, reče za sebe. Od početka su znale ko im pomera špilhozne.
<BR>&nbsp;&nbsp;&nbsp;&nbsp;&nbsp;Ona zadivljeno, naglas reče: "Ho-ho..." Više nije osećala ljutnju. Pre četiri dana bliznakinje nisu mogle da dohvate ni sims šest stopa visoko. Čak nisu mogle ni da pobegnu od batina. A vidi sad.
<BR>&nbsp;&nbsp;&nbsp;&nbsp;&nbsp;Ona siđe sa drveta i pažljivo pređe ulicu. Kad je došla u predvorje, podiže se na prste i pritisnu sjajno mesingano dugme iznad koga je pisalo KUĆEPAZITELJ.
<BR>&nbsp;&nbsp;&nbsp;&nbsp;&nbsp;"Ko je zvonio? Ko je zvonio?" Njegov glas ispuni ceo svet.
<BR>&nbsp;&nbsp;&nbsp;&nbsp;&nbsp;Ona stade ispred njega i napući usne kao što je radila njena majka kad je želela da joj glas zvuči pevušavo, kao ponekad preko telefona. "Gospodine Videkoum, moja mama kaže da mogu da se igram sa vašim devojčicama."
<BR>&nbsp;&nbsp;&nbsp;&nbsp;&nbsp;"Je l' kaže? Ma nemoj!" Kućepazitelj skide svoj okrugli šešir, otrese ga o dlan i ponovo ga stavi na glavu. "Ovaj, to je baš fino... devojčice", dodade on strogo, "je li ti majka kod kuće?"
<BR>&nbsp;&nbsp;&nbsp;&nbsp;&nbsp;"O, jeste", reče Dženi, zračeći iskrenošću.
<BR>&nbsp;&nbsp;&nbsp;&nbsp;&nbsp;"Pričekaj ovde", reče on i odgega se niz stepenice od podruma.
<BR>&nbsp;&nbsp;&nbsp;&nbsp;&nbsp;Ovoga puta je morala da čeka više od deset minuta. Kad se vratio sa bliznakinjama, činilo se kao da mu je ponestalo daha. Bliznakinje su izgledale veoma svečano.
<BR>&nbsp;&nbsp;&nbsp;&nbsp;&nbsp;"Samo nemoj da im dozvoliš nikakav nestašluk. I gledaj da ne skidaju odeću. Mrze odelo više no majmun iz prašume. 'Ajd sad, drž'te se za ruke, deco, i pazite da se ne puštate dok ne stignete tamo."
<BR>&nbsp;&nbsp;&nbsp;&nbsp;&nbsp;Bliznakinje joj se oprezno približiše. Ona ih uze za ruke. Gledale su je u lice. Ona pođe prema liftovima, a one za njom. Kućepazitelj je blistao od zadovoljstva.
<BR>
<BR>&nbsp;&nbsp;&nbsp;&nbsp;&nbsp;Toga popodneva uobličio se ceo Dženin život. Ovo je bilo vreme pripadanja, istog mišljenja, natčulnog deljenja. Dženi je imala rečnik koji je za njene godine bio nešto jedinstveno, a ipak bi retko kad izustila reč. Bliznakinje još nisu znale da govore. Njihov privatni rečnik cijuka i pisaka pripadao je jednoj drugoj vrsti opštenja. Dženi je osetila njegov znak, njegov dodir, iznenadno otvaranje, rastuću navalu. Njena majka ju je mrzela i bojala je se; otac joj je bio nešto daleko i ljuto, čovek koji je uvek ili bio van kuće ili je vikao na majku ili je bio mračno zatvoren u sebe. Njoj su naređivali, nikad nisu razgovarali sa njom.
<BR>&nbsp;&nbsp;&nbsp;&nbsp;&nbsp;Ali ovde je postojalo opštenje, detaljno, tečno, zapanjujuće, bez ijednog zvuka sem smeha. Ćutale bi; onda bi sve tri odjednom čučnule i preturale po Dženinim divnim knjigama; onda bi odjednom njihovo interesovanje privukle lutke. Dženi im je pokazala kako uzima bombone iz kutije u drugoj sobi a da u nju uopšte ne ulazi i kako može da baci jastuk do same tavanice a da ga i ne dodirne. Njima se to dopadalo, mada su ih kutija sa bojama i štafelaj više impresionirale.
<BR>&nbsp;&nbsp;&nbsp;&nbsp;&nbsp;Ovo je bilo nešto zajedničko, povezano, besmrtno; sve im je bilo novo i neponovljivo.
<BR>&nbsp;&nbsp;&nbsp;&nbsp;&nbsp;Popodne je proletelo, glatko, tiho i divno kao galeb i isto tako brzo. Kad su se ulazna vrata sa treskom otvorila i Vimin glas odjeknu u hodniku, bliznakinje su još uvek bile tu.
<BR>&nbsp;&nbsp;&nbsp;&nbsp;&nbsp;"U redu, u redu, onda uđi bar na čašicu, nećeš valjda cele noći da stojiš tu." Ona smače šešir i kosa joj se prosu po licu. Čovek je grubo zgrabi, priteže je i ujede za usnu. Ona jauknu. "Ti si lud, ti ludi nevaljalko." Onda ih vide, kako sve tri vire. "Gospode bože", reče ona, "pa ona je napunila stan crncima."
<BR>&nbsp;&nbsp;&nbsp;&nbsp;&nbsp;"One sad idu kući", odlučno reče Dženi. "Odmah ću ih odvesti."
<BR>&nbsp;&nbsp;&nbsp;&nbsp;&nbsp;"Sreće mi, Pite", reče ona čoveku, "bogami, ovo je stvarno prvi put da se ovako nešto desi. Moraš mi verovati, Pite. Mora da sad misliš da je ovde uvek ovako, ne smem ni da pomislim na to kako ti se sve ovo čini. Vodi ih u božju mater!" vrisnu ona na Dženi. "Časna reč, Pite, kunem ti se bogom, nikad dosad..."
<BR>&nbsp;&nbsp;&nbsp;&nbsp;&nbsp;Dženi ode niz hodnik do liftova. Pogleda u Boni i Bini. Oči su im bile iskolačene. Dženina usta su bila potpuno suva i bilo joj je toliko neprijatno da su joj se noge ukočile. Ona stavi bliznakinje u lift i pritisnu najdonje dugme. Nije im rekla zbogom.
<BR>&nbsp;&nbsp;&nbsp;&nbsp;&nbsp;Polako se vratila do stana, ušla i zatvorila vrata. Njena majka ustade sa krila onoga čoveka i zatetura se preko sobe. Oči su joj bile usjaktile, a brada vlažna. Ona ispruži kandže - ne ruku, ne pesnicu, nego crvene, šiljate kandže.
<BR>&nbsp;&nbsp;&nbsp;&nbsp;&nbsp;U Dženi se dogodi nešto kao škrgutanje zubima, ali duboko u njoj. Ona se uopšte ne zaustavi. Zabaci ruke na leđa i podiže bradu tako da je mogla da uhvati pogled svoje majke.
<BR>&nbsp;&nbsp;&nbsp;&nbsp;&nbsp;Vimin glas se prekide, ugasi se. Ona se nadnese nad petogodišnju devojčicu, ispruženih i raširenih kandži koje su je nadvisivale i uvijale se nad njom kao talas sa krvavom krestom koji će svakog trenutka da je prekrije.
<BR>&nbsp;&nbsp;&nbsp;&nbsp;&nbsp;Dženi prođe pored majke, ode u svoju sobu i tiho zatvori vrata.
<BR>&nbsp;&nbsp;&nbsp;&nbsp;&nbsp;Vimine ruke se trgoše nazad, na veoma čudan način, kao da moraju da slede isti pravac kojim su se ispružile unapred. Ruke joj oživeše, povrati joj se poljuljana ravnoteža i konačno joj se vrati glas. Iza nje se čulo kako zubi onog čoveka cvokoću i zveckaju o čašu.
<BR>&nbsp;&nbsp;&nbsp;&nbsp;&nbsp;Vima se okrete i pređe preko sobe do njega, pomažući se nameštajem kao nizom štapova i štaka. "Gospode", mrmljala je, "koža mi se naježila..."
<BR>&nbsp;&nbsp;&nbsp;&nbsp;&nbsp;On reče: "Kod tebe se svašta dešava."
<BR>
<BR>&nbsp;&nbsp;&nbsp;&nbsp;&nbsp;Dženi je ležala u krevetu kruto, ravno i smireno kao okrugla čačkalica. Ništa nije ulazilo, ništa nije moglo izaći; negde je našla ovu površinu kojom je sve bilo pokriveno, te se ništa nije moglo desiti.
<BR>&nbsp;&nbsp;&nbsp;&nbsp;&nbsp;AIi, ako se išta desi, naiđe šapat, slomićeš se.
<BR>&nbsp;&nbsp;&nbsp;&nbsp;&nbsp;Ali ako se ne slomim, ništa se neće desiti, odgovori ona.
<BR>&nbsp;&nbsp;&nbsp;&nbsp;&nbsp;Ali ako se išta...
<BR>&nbsp;&nbsp;&nbsp;&nbsp;&nbsp;Mrak pade i pocrne i crni sati protekoše.
<BR>&nbsp;&nbsp;&nbsp;&nbsp;&nbsp;Vrata se sa treskom otvoriše i svetlost joj zaseni oči.
<BR>&nbsp;&nbsp;&nbsp;&nbsp;&nbsp;"Otišao je i, lutko moja, sad ćeš videti svoga boga. Izlazi ovamo!" Vimin penjoar ošinu po dovratku dok se okretala i izlazila iz sobe.
<BR>&nbsp;&nbsp;&nbsp;&nbsp;&nbsp;Dženi zbaci pokrivač i spusti noge na pod. Iako joj nije bilo sasvim jasno zašto to čini, ona poče da se oblači. Obuče štofanu haljinicu i cipele sa dve kopče i pletene gaćice i kombinezon sa čipkanim zečićima. Zečići su bili izvezeni i na čarapama i na džemperu, a dugmad su imitirala paperjaste zečje repiće.
<BR>&nbsp;&nbsp;&nbsp;&nbsp;&nbsp;Vima je bila na kauču, neprekidno lupajući pesnicom: "Upropastila si mi pro...", reče ona i otpi iz čaše sa četvrtastim stalkom, "...slavu, pa treba i da znaš šta proslavljam. Ti to ne znaš, ali ja sam imala veliki problem i nisam znala šta da radim, a sada je sve prošlo, gotovo. I sad ću sve da ti kažem, gospođice sa velikim ušima. Alapačo. Bistrice. Jer tvoj otac, ja sam u svako doba mogla da iziđem na kraj s njim, ali šta sam mogla da uradim sa tvojim razjapljenim ustima što danonoćno pričaju? To je bio taj moj problem, šta bih radila kad se on vrati a ti počneš da blebećeš. E pa, sad je sve uređeno, on se neće vratiti, Švabe su mi to sredile." Ona mahnu žutim listom hartije. "Bistre devojčice znaju da je ovo telegram, a u telegramu piše, evo ovde, Sa žaljenjem Vas obaveštavamo da je Vaš muž... Otac ti je poginuo, zbog toga oni sa žaljenjem obaveštavaju, i odsada će ovako biti između tebe i mene. Radiću sve ono što mi se prohte, i nemoj da trpaš nos u to. Je l' ti jasno?"
<BR>&nbsp;&nbsp;&nbsp;&nbsp;&nbsp;Ona se okrete da dobije odgovor, ali odgovora ne beše. Dženi je bila otišla.
<BR>&nbsp;&nbsp;&nbsp;&nbsp;&nbsp;Pre nego što je uopšte počela da traži, Vima je znala da je beskorisno, ali je nešto natera da otrči do ormana u hodniku i da pogleda na gornju policu. Tamo su bili samo ukrasi za božićnu jelku, koje niko nije takao već tri godine.
<BR>&nbsp;&nbsp;&nbsp;&nbsp;&nbsp;Stajala je nasred dnevne sobe, ne znajući kuda da pođe. Ona prošapta: "Dženi?"
<BR>&nbsp;&nbsp;&nbsp;&nbsp;&nbsp;Stavi ruke na obraze i skloni kosu sa lica. Onda poče da se besciljno okreće u krug i upita se "Šta mi je?"
<BR>
<BR>&nbsp;&nbsp;&nbsp;&nbsp;&nbsp;Prod je imao običaj da kaže: "Ovako ti je sa farmom: kad je pijaca dobra, eto para, a kad je loša, eto hrane." U stvari, ovaj princip je u njegovom slučaju slabo funkcionisao, jer je vrlo malo ugovarao sa tržištem. Trebalo je dugo vući robu u grad, a šta ako ispadne zubac sa grabulja? "Još uvek ima dosta zubaca da se može raditi." A ako ispadnu dva, osam, dvanaest? Onda prođeš još jednom. "Ovuda nikada neće proći put. Nikada ovo neće biti veliko mesto." Čak ih je i rat mimoišao, Proda zbog godina, a Sama - pa, šerif je jednom svratio i pogledao maloumnika koji je radio kod Proda, i jedan pogled mu je bio dovoljan.
<BR>&nbsp;&nbsp;&nbsp;&nbsp;&nbsp;Kad je Prod bio mlad, farma je imala kućicu, a kad se oženio, dogradili su uz nju - malo, ne mnogo, samo jednu sobu. Da je soba ikada bila upotrebljena, ne bi bilo dovoljno zemlje. Sam je, naravno, spavao u toj sobi, ali to nije bilo sasvim isto. Soba nije bila za to sagrađena.
<BR>&nbsp;&nbsp;&nbsp;&nbsp;&nbsp;Sam je osetio promenu pre svih, čak i pre Prodovice. Bila je to razlika u prirodi jednog od njenih ćutanja. To je bilo ćutanje kao kad si ponosan na neku dragocenost, i Sam je osetio kako se ono menja kao što se može promeniti ponos čoveka koji se od dragog kamena koji čuva okrene prema zelenom izdanku koji čuva. On nije ništa ni rekao ni zaključio; jednostavno je znao.
<BR>&nbsp;&nbsp;&nbsp;&nbsp;&nbsp;Nastavio je svoj rad kao i dotad. Dobro je radio; Prod je govorio da je, neka misli ko šta hoće, taj momak bio farmer pre nego što mu se dogodila nesreća. To je rekao ne znajući da je njegov način obrađivanja zemlje bio isto toliko dostupan Samu kao voda sa njegove pumpe. To se odnosilo i na sve drugo što je Sam želeo da uzme.
<BR>&nbsp;&nbsp;&nbsp;&nbsp;&nbsp;Zato je Sam već znao šta Prod želi da mu kaže kad je ovaj sišao do južne livade, gde je Sam neumorno radio kao da je srastao sa svojom siktavom kosom. On za trenutak svojim uznemirujućim očim očima uhvati Prodov pogled i vide da će mu naneti mnogo bola ako mu to kaže.
<BR>&nbsp;&nbsp;&nbsp;&nbsp;&nbsp;Razumeti za njega više nije bilo problema, ali su mu bile problem finese u izražavanju. On prestade da kosi, ode do ivice šume i spusti kosu tako da se vrhom zabola u jedan truo panj. To mu je dalo vremena da presliša jezik, koji je i posle osam godina provedenih ovde još uvek bio debeo i krut.
<BR>&nbsp;&nbsp;&nbsp;&nbsp;&nbsp;Prod ga je polako sledio. I on se preslišavao. Odjednom, Sam nađe ono što je tražio. "Razmišljao sam", reče on.
<BR>&nbsp;&nbsp;&nbsp;&nbsp;&nbsp;Prod je čekao, bilo mu je drago što čeka. Sam reče: "Treba da idem." To nije bilo baš ono. "Da krenem", reče, posmatrajući. Ovo je bilo bolje.
<BR>&nbsp;&nbsp;&nbsp;&nbsp;&nbsp;"O, Same, a zašto?"
<BR>&nbsp;&nbsp;&nbsp;&nbsp;&nbsp;Sam ga pogleda. Zato što želiš da odem.
<BR>&nbsp;&nbsp;&nbsp;&nbsp;&nbsp;"Zar ti se ovde ne svida?" reče Prod, uopšte ne želeći da to kaže.
<BR>&nbsp;&nbsp;&nbsp;&nbsp;&nbsp;"Naravno." On iz Prodovog uma uhvati - Da li zna? a njegov um odgovori - Naravno da znam! Ali Prod to nije mogao čuti. Sam polako reče: "Vreme je da krenem."
<BR>&nbsp;&nbsp;&nbsp;&nbsp;&nbsp;"Ovaj..." Prod udari nogom jedan kamen. Osvrnu se i pogleda prema kući; to ga okrenu od Sama i olakša mu da kaže. "Kad smo došli ovde sagradili smo Džekovu, tvoju sobu, onu u kojoj ti spavaš. Zovemo je Džekova soba. Je l' znaš zašto, je l' znaš ko je Džek?"
<BR>&nbsp;&nbsp;&nbsp;&nbsp;&nbsp;Da, mislio je Sam, ali ne reče ništa.
<BR>&nbsp;&nbsp;&nbsp;&nbsp;&nbsp;"Pošto si... pošto ionako želiš da odeš, tebi će biti svejedno. Džek je naš sin." On skrši ruke. "Možda je smešno. Džek je bio momčić u koga smo bili toliko sigurni da smo izgradili sobu od novca za seme. Džek, on..."
<BR>&nbsp;&nbsp;&nbsp;&nbsp;&nbsp;On pogleda prema kući, prema ispupčenju koje je činilo dograđeno krilo, pa onda unaokolo po ivici šume nazubljenoj kamenjem. "...on se nije rodio", završi on.
<BR>&nbsp;&nbsp;&nbsp;&nbsp;&nbsp;"A", reče Sam. To je bio naučio od Proda. Bilo je korisno.
<BR>&nbsp;&nbsp;&nbsp;&nbsp;&nbsp;"Ali sad je na putu", užurba Prod. Lice mu je bilo ozareno. "Mi smo malo stari za tako nešto, ali ima i starijih tata, a i starijih majki." Ponovo pogleda prema kući i ambaru. "U neku ruku je i pametno, znaš, Same. Daklem, da se rodio kad smo planirali, farma bi bila premalena kad on dovoljno poraste da je obrađuje zajedno sa mnom, a ja ne bih imao gde da odem. Ali sada, je li, kad on poraste, nas prirodno neće više biti, i on će sebi da uzme lepu ženicu i da počne isto kao i mi. Daklem, vidiš, ipak je u neku ruku pametno?" Činilo se kao da moli. Sam ne pokuša da ovo razume.
<BR>&nbsp;&nbsp;&nbsp;&nbsp;&nbsp;"Same, slušaj me, neću da pomisliš da te teramo."
<BR>&nbsp;&nbsp;&nbsp;&nbsp;&nbsp;"Rekao sam da idem." On potraži i nađe dopunu. "Pre nego što si mi rekao." To je bilo sasvim ispravno, mislio je.
<BR>&nbsp;&nbsp;&nbsp;&nbsp;&nbsp;"Slušaj, moram nešto da ti kažem", reče Prod. "Čuo sam priče o ljudima koji žele decu a ne mogu da ih imaju, pa onda dignu ruke i uzmu tuđe dete. A ponekad, kad ima deteta u kući, kod njih se nešto desi pa dobiju svoje dete na kraju krajeva."
<BR>&nbsp;&nbsp;&nbsp;&nbsp;&nbsp;"A" , reče Sam.
<BR>&nbsp;&nbsp;&nbsp;&nbsp;&nbsp;"Daklem, hoću da kažem, primili smo tebe, je l' da, i eto vidiš."
<BR>&nbsp;&nbsp;&nbsp;&nbsp;&nbsp;Sam nije znao šta kaže. "A" mu se činilo pogrešno.
<BR>&nbsp;&nbsp;&nbsp;&nbsp;&nbsp;"Mi smo ti mnogo zahvalni, hteo sam da kažem, zato nemoj da pomisliš da te teramo."
<BR>&nbsp;&nbsp;&nbsp;&nbsp;&nbsp;"Već sam rekao."
<BR>&nbsp;&nbsp;&nbsp;&nbsp;&nbsp;"Dobro onda." Prod se nasmeši. Lice mu je bilo sve u boricama, uglavnom zato što se smešio.
<BR>&nbsp;&nbsp;&nbsp;&nbsp;&nbsp;"Dobro", reče Sam. "Ono za Džeka." Odsečno klimnu glavom. "Dobro." Podiže kosu. Kad je stigao do svoga prozora, pogleda za Prodom. Hoda sporije nego obično, pomisli.
<BR>
<BR>&nbsp;&nbsp;&nbsp;&nbsp;&nbsp;Samova sledeća svesna misao bila je - e pa, svršeno je.
<BR>&nbsp;&nbsp;&nbsp;&nbsp;&nbsp;Šta je svršeno? pitao se.
<BR>&nbsp;&nbsp;&nbsp;&nbsp;&nbsp;On pogleda oko sebe. "Košenje", reče. Tek onda je shvatio da je kosio više od tri sata otkako je razgovarao sa Prodom, a činilo mu se da je to neko drugi uradio. On sam je na neki način bio - otišao.
<BR>&nbsp;&nbsp;&nbsp;&nbsp;&nbsp;Rasejano izvadi brus i poče da oštri kosu. Kad ga je kretao lagano, šištao je kao kad ključa lonac, a kad bi njime brže prelazio preko oštrice kose, cijukao je kao ranjena rovčica.
<BR>&nbsp;&nbsp;&nbsp;&nbsp;&nbsp;Gde je to ranije upoznao ovo osećanje da vreme prolazi iza njegovih leđa, kao sada?
<BR>&nbsp;&nbsp;&nbsp;&nbsp;&nbsp;Polako je povlači brus. Kuvanje i toplota i rad. Rođen danski kolači. Čist krevet. Osećaj... 'Pripadnost' nije bila reč koju je posedovao, ali to mu je bila misao.
<BR>&nbsp;&nbsp;&nbsp;&nbsp;&nbsp;Ne, u ovim uspomenama nije postojalo izbrisano vreme. On poče da brže pokreće kamen. Samrtni krici u šumi. Usamljeni lovac i njegov usamljeni plen. Sokovi se suše, medved spava, ptice lete na jug, sve zajedno, ne zato što pripadaju jednoj istoj stvari, nego zato što su sve one usamljene stvari koje povređuje ista stvar.
<BR>&nbsp;&nbsp;&nbsp;&nbsp;&nbsp;Tako je vreme prolazilo, a da on toga nije bio svestan. Skoro uvek, pre nego što je ovde došao. Tako je ranije živeo.
<BR>&nbsp;&nbsp;&nbsp;&nbsp;&nbsp;Zašto onda da mu se to sada vrati?
<BR>&nbsp;&nbsp;&nbsp;&nbsp;&nbsp;On prelete pogledom farmu, kao što je Prod radio, upijajući u sebe kuću i njenu nesimetričnu izbočinu, i zemlju, i šumu što je držala farmu kao vodu u lavoru. Kad sam bio sam, mislio je, vreme me je tako mimoilazilo. Vreme i sada tako prolazi, znači mora da sam ponovo sam.
<BR>&nbsp;&nbsp;&nbsp;&nbsp;&nbsp;Tog trenutka je spoznao da je sve vreme bio sam. Prodovica ga nije odgajila, ne njega. Sve vreme je odgajala svoga Džeka.
<BR>&nbsp;&nbsp;&nbsp;&nbsp;&nbsp;Jednom je u šumi, u vodi i ropcu, bio deo nečega, nečega što je otrgnuto od njega u mokrini i bolu. I ako je za ovih osam godina mislio da je našao nešto drugo čemu pripada, onda je osam godina grešio.
<BR>&nbsp;&nbsp;&nbsp;&nbsp;&nbsp;Ljutnja mu je bila strana; pre toga ju je samo jednom osetio. Ali je sada nadošla, talas ljutnje od koga je nabrekao i koji ga je ostavio slabim kad se povukao. A njen predmet je bio on sam. Jer, zar nije znao? Zar nije sebi uzeo ime, znajući da je ime kristalizacija svega što je ikada bio i učinio? Sve što je ikada bio i učinio bilo je sam. Zašto je morao da navodi sebe da se oseća drugačije?
<BR>&nbsp;&nbsp;&nbsp;&nbsp;&nbsp;Pogrešno. Pogrešno kao veverica sa perjem, ili kao vuk sa drvenim zubima; ne nepravda, ne nepoštenje - samo pogrešan sklop koji, pod nebom, ne može postojati... shvatanje da takvi kao on mogu ičemu pripadati.
<BR>&nbsp;&nbsp;&nbsp;&nbsp;&nbsp;Jesi li čuo, sinko? Jesi l' čuo, čoveče?
<BR>&nbsp;&nbsp;&nbsp;&nbsp;&nbsp;Jesi li čuo, Same?
<BR>&nbsp;&nbsp;&nbsp;&nbsp;&nbsp;On otkide tri duge sveže stabljike pirevine i uplete ih. Obrnu kosu i zabode držalje duboko u meku zemlju da bi stajala uspravno. Priveza upletenu travu za ručku i gurnu brus u omču. Zatim ode u šumu.
<BR>
<BR>&nbsp;&nbsp;&nbsp;&nbsp;&nbsp;Bilo je veoma kasno čak i za noćnike iz šumarka. Bilo je hladno u skrovitom podnožju patuljastog hrasta i mračno kao u srčanim komorama mrtvaca.
<BR>&nbsp;&nbsp;&nbsp;&nbsp;&nbsp;Sedela je na goloj zemlji. Postepeno je klizila nadole, te joj se štofana suknja povukla nagore. Noge su joj bile ledene, osobito kad bi ih dodirnuo noćni vetar. Ali ona nije povlačila suknju nadole, jer nije bilo važno. Ruka joj je počivala na jednom od paperjastih dugmadi od džempera zato što ga je pre dva sata opipavala i pitala se kako li to izgleda kad si zec. Sada joj je bilo svejedno da li je dugme od zečjeg repa i gde joj je ruka.
<BR>&nbsp;&nbsp;&nbsp;&nbsp;&nbsp;Sedeći tu, naučila je sve što je mogla. Naučila je da ako držiš oči otvorene sve dok ti ne dođe da trepneš, pa onda ne trepneš, one počnu da te bole. A ako ih još duže držiš otvorene, počinju sve gore i gore da te bole. A ako ih i posle toga držiš otvorene, onda najednom prestanu da te bole.
<BR>&nbsp;&nbsp;&nbsp;&nbsp;&nbsp;Bilo je suviše mračno da bi znala da li i posle toga može da vidi.
<BR>&nbsp;&nbsp;&nbsp;&nbsp;&nbsp;Isto tako je naučila da ako dovoljno dugo sediš potpuno nepomično, počne da te boli, pa onda prestane. Ali onda ne smeš da se pokreneš, ni malkice, jer ako se pokreneš, boleće te strašno mnogo.
<BR>&nbsp;&nbsp;&nbsp;&nbsp;&nbsp;Kad se čigra vrti, ona stoji uspravno i šeta se. Kad malo uspori, onda stoji u jednom mestu i klati se. Kad mnogo uspori, onda se tetura kao major Grenfel posle koktel partije. A onda se skoro sasvim zaustavi, pa legne i udara i poskakuje. Posle toga više neće da se pokrene.
<BR>&nbsp;&nbsp;&nbsp;&nbsp;&nbsp;Dok je provodila srećne dane sa bliznakinjama i ona se tako vrtela. Kad se majka vratila kući, čigra se više nije šetala, stajala je u mestu i klatila se. Kad ju je majka naterala da iziđe iz kreveta, ona se klatila i zanosila. Kad se sakrila ovde, njega čigra je udarala i poskakivala. A sad to više nije radila, niti je mogla da se pokrene.
<BR>&nbsp;&nbsp;&nbsp;&nbsp;&nbsp;Htela je da vidi koliko dugo može da zadrži dah. Nije prvo duboko udisala i punila pluća, nego je samo disala sporije i sporije i propuštala udahni, pa onda još sporije, i propuštala izdahni. Došla je dotle da su pauze bile duže od udisaja ili izdisaja.
<BR>&nbsp;&nbsp;&nbsp;&nbsp;&nbsp;Vetar joj pokrete suknju. Sve što je mogla da oseti bio je pokret, pa i on je bio veoma udaljen, kao da je između njega i nje bio tanak jastuk.
<BR>&nbsp;&nbsp;&nbsp;&nbsp;&nbsp;Njena čigra, izgubljena zamaha, poče da kruži rubom na podu, sve sporije i sporije i najzad stade
<BR>&nbsp;&nbsp;&nbsp;&nbsp;&nbsp;...i poče da se valja u suprotnom pravcu, ali ne mnogo daleko, ne brzo i
<BR>&nbsp;&nbsp;&nbsp;&nbsp;&nbsp;stade
<BR>&nbsp;&nbsp;&nbsp;&nbsp;&nbsp;pa onda pođe malo unazad, bilo je suviše mračno da bi se išta kotrljalo, a i da se kotrljalo, ne bi se ni videlo, ne bi se ni čulo, toliko je bilo mračno.
<BR>&nbsp;&nbsp;&nbsp;&nbsp;&nbsp;Svejedno, ona se zakotrlja. Prevrte se na stomak, pa na leđa, bol joj stisnu nozdrve i ispuni želudac kao da se prepila soda-vode. Jeknu od bola i udahnu, i kad udahnu seti se ko je. Nehotice se ponovo prevrte, i neke životinjice joj pretrčaše preko lica. Ona ih iznemoglo odgurnu. Odjednom zaključi da joj se to ne pričinjava; životinjice su stvarno bile tu. Šaputale su i gugutale. Ona pokuša da sedne, a životinjice pritrčaše iza nje i pomogoše joj. Ona obesi glavu i oseti svoj topli dah na grudima. Jedna od životinjica je pomilova po obrazu i ona podiže ruku i uhvati je.
<BR>&nbsp;&nbsp;&nbsp;&nbsp;&nbsp;"Ho-ho", reče životinjica.
<BR>&nbsp;&nbsp;&nbsp;&nbsp;&nbsp;S druge strane, nešto mekano i maleno i snažno uvijalo se i umiljavalo uz nju. Ona ga oseti, glatko i živo. Ono reče "Hi-hi."
<BR>&nbsp;&nbsp;&nbsp;&nbsp;&nbsp;Ona jednom rukom obgrli Boni, a drugom Bini i zaplaka se.
<BR>
<BR>&nbsp;&nbsp;&nbsp;&nbsp;&nbsp;Sam se vratio da pozajmi sekiru. Golim rukama se ne može mnogo uraditi.
<BR>&nbsp;&nbsp;&nbsp;&nbsp;&nbsp;Kad je izbio iz šume, video je da se farma izmenila. Činilo mu se da je ranije svaki dan na njoj bio siv, dok ju je sada obasjavalo sunce. Sve boje su bile neizmerno jarkije: mirisi ambara, mirisi rastinja, miris dima iz štednjaka bili su jasniji i čistiji. Žito je đikalo ka nebu takvom snagom da se činilo kao da će se iščupati iz korena.
<BR>&nbsp;&nbsp;&nbsp;&nbsp;&nbsp;Prodov stari kamion groktao je i strugao negde niz padinu. Idući ivicom šume, Sam se spuštao nizbrdo sve dok nije vide kamion. Stajao je na izugarenoj njivi koju je Prod izgleda želeo da preore. Za kamion je bio prikačen plug kome je Prod bio poskidao sve raonike sem jednoga. Zadnji desni točak se vrteo skoro sasvim slobodno. Prod je drškom od pijuka nabijao kamenje ispod točka. Kad vide Sama, on baci pijuk i potrča mu u susret, ozarena lica. Uhvati ga za mišice i poče da mu čita lice kao stranicu knjige, polagano, red po red, mičući usnama. "Čoveče, mislio sam da nikad više neću da te vidim otkako si onako otišao."
<BR>&nbsp;&nbsp;&nbsp;&nbsp;&nbsp;"Treba ti pomoć", reče Sam, misleći na kamion.
<BR>&nbsp;&nbsp;&nbsp;&nbsp;&nbsp;Prod ga pogrešno shvati. "Zamisli, molim te", reče on srećno. "Vratio si se da vidiš da li možeš da mi pomogneš. O, guram ja dobro i sam, Same, veruj mi. Ne kažem da ti nisam zahvalan, ali ovih dana mi se baš prohtelo. Hoću da radim."
<BR>&nbsp;&nbsp;&nbsp;&nbsp;&nbsp;Sam ode do kamiona i podiže sa zemlje dršku od pijuka. Zatim dobro nabi kamenje ispod točka. "Vozi", reče. "Čekaj samo dok te Matora vidi", reče Prod. "Kao nekad." On uđe u kabinu i upali motor. Sam podmetnu krsta pod zadnju ivicu šasije, čvrsto se uhvati rukama, i čim Prod ubaci u brzinu, on podiže. Karoserija se odiže koliko god su dozvoljavale zadnje opruge i još više od toga. On se odbi unatrag. Točak zahvati, kamion poskoči uvis i napred do čvrstog tla.
<BR>&nbsp;&nbsp;&nbsp;&nbsp;&nbsp;Prod siđe iz kabine i vrati se da pogleda rupu. Bio je to nesavladljiv i besmislen čin čoveka koji sakuplja razbijeni porculan i prislanja ivice krhotina jednu uz drugu. "Ranije sam govorio da bih se kladio da si nekad bio farmer", nasmeja se on. "Ali sada znam. Bio si hidraulična dizalica."
<BR>&nbsp;&nbsp;&nbsp;&nbsp;&nbsp;Sam se ne nasmeši. On se nikad nije smešio. Prod ode do pluga i Sam mu pomože da ga ponovo prikači za kamion.
<BR>&nbsp;&nbsp;&nbsp;&nbsp;&nbsp;"Crkao mi konj", objasni Prod. "Dobro ide s kamionom, ali ponekad poželim da mi se ne dešavaju ovakve stvari. Pola vremena mi propadne u iskopavanju kamiona. Nabavio bih ja drugog konja, ali znaš kako je - ništa dok ne dode Džek. Možda misliš da mi smeta što sam izgubio konja." On pogleda ka kući i nasmeši se. "Ništa mi sada ne smeta. Jesi li doručkovao?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"E pa, hajde onda da još malo pojedeš. Znaš kakva je Matora. Ne bi nam obojici oprostila ako te ne nahrani."
<BR>&nbsp;&nbsp;&nbsp;&nbsp;&nbsp;Vratiše se kući, a kad ga Matora vide, ona ga čvrsto zagrli. Nešto neugodno se pokrete u Samu. Njemu je trebala sekira. Mislio je da nema potrebe za sve ove druge stvari. "Sedi ovde, sad ću ti doneti doručak."
<BR>&nbsp;&nbsp;&nbsp;&nbsp;&nbsp;"Šta sam ti rekao", reče Prod, merkajući je sa osmehom. Sam ju je takođe posmatrao. Bila je otežala i srećna kao mače u ambaru. "Šta sad radiš, Same?"
<BR>&nbsp;&nbsp;&nbsp;&nbsp;&nbsp;Sam ga pogleda u oči da nađe neki odgovor. "Radim", reče. Krenu rukom neodređeno. "Tamo gore."
<BR>&nbsp;&nbsp;&nbsp;&nbsp;&nbsp;"U šumi?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"A šta radiš?" Sam ne odgovori, te ga Prod zapita, "Imaš zaposlenje? Ne? Šta onda radiš - loviš?"
<BR>&nbsp;&nbsp;&nbsp;&nbsp;&nbsp;"Lovim", reče Sam, znajući da će ovo biti dovoljno. Jeo je. Sa mesta na kome je sedeo videla se Džekova soba. Krevet je bio iznesen. Sad je u sobi bio novi krevet, jedva nešto duži od njegove ruke, presvučen bledoplavim platnom i mrežicom na kojoj je bilo našiveno mnoštvo tufnica.
<BR>&nbsp;&nbsp;&nbsp;&nbsp;&nbsp;Kad je završio, svi su sedeli za stolom, i neko vreme niko nije govorio. Sam pogleda Proda u oči i nađe Dobar je to dečko ali ne valja da je blizu i da ti dolazi u posetu. Nije mogao da razume sliku posete, nejasnu i srećnu maglinu zvukova razgovora i smeha. On ovo prepozna kao jedan od mnogih svojih nedostataka kojih je bio svestan - nedostataka, a ne nedovoljnosti; stvari koje ne ume da radi niti će ikad moći da radi. Zato samo potraži od Proda sekiru i izađe.
<BR>&nbsp;&nbsp;&nbsp;&nbsp;&nbsp;"Da nije možda ljut na nas?" upita Prodovica, usplahireno gledajući za Samom.
<BR>&nbsp;&nbsp;&nbsp;&nbsp;&nbsp;"On?" reče Prod. "Ne bi se taj vratio ovamo da je ljut. Sve do danas sam se i ja bojao da se nije možda naljutio." On pođe ka vratima. "I da nisi podizala ništa teško, jesi li čula?"
<BR>
<BR>&nbsp;&nbsp;&nbsp;&nbsp;&nbsp;Dženi je čitala što je moga sporije i pažljivije. Nije morala da čita glasno, nego samo pažljivo, da bi je bliznakinje razumele. Bila je došla do onog dela knjige u kome žena vezuje čoveka za stub, pa onda pušta drugog čoveka, 'mog suparnika, njenog nasmejanog ljubavnika' iz ormana u kome je bio sakriven i daje mu bič. Na tome mestu Dženi podiže pogled i vide Boni i Bini u hladnom kaminu kako se pretvaraju da love miša sakrivenog u pepelu. "Pa vi uopšte ne slušate", reče ona.
<BR>&nbsp;&nbsp;&nbsp;&nbsp;&nbsp;Daj onu sa slikama, dođe nemušta poruka.
<BR>&nbsp;&nbsp;&nbsp;&nbsp;&nbsp;"Već sam se umorila od te knjige", reče Dženi nezadovoljno, ali ipak zaklopi Veneru u krznu od Fon Zaher-Mazoha i ostavi je na sto.
<BR>&nbsp;&nbsp;&nbsp;&nbsp;&nbsp;"U ovoj ovde bar ima neke radnje", požali se ona, uputivši se prema policama. Pronađe željenu knjigu između knjiga Brz sam na pištolju i Ilustrovani Ivan Bloh i dovuče je natrag do naslonjača. Bini je stajala prekoputa nje; gde god da je bila, bila je svesna svega što se događa. Ako ništa drugo, onda joj se bar ova knjiga više dopadala no što se dopadala Boni.
<BR>&nbsp;&nbsp;&nbsp;&nbsp;&nbsp;Dženi nasumice otvori knjigu. Bliznakinje se nagnuše napred, zaustavljena daha, iskolačenih očiju.
<BR>&nbsp;&nbsp;&nbsp;&nbsp;&nbsp;Čitaj.
<BR>&nbsp;&nbsp;&nbsp;&nbsp;&nbsp;"U redu, u redu", reče Dženi. "D34556. Zakopčavanje na leđima. Duplo cigovano. Dužina 90 inča. Kukuruz, burgundac, smaragdno zelena, bela. $ 24.68. D34557. Folklorni stil. Stjuart ili argil štof, vidi ilustr. $ 4.92 par. D34..."
<BR>&nbsp;&nbsp;&nbsp;&nbsp;&nbsp;I opet im je bilo lepo.
<BR>&nbsp;&nbsp;&nbsp;&nbsp;&nbsp;Bilo im je lepo još otkako su došle ovde, i mnogo pre toga. Bile su naučile da otraga otvore krilo od prikolice, da nepomično leže ispod sena, pa da Dženi poskida štipaljke sa žica za veš, pa da bliznakinje uđu negde, recimo u radnju usred noći, otključaju iznutra vrata kad bi bila zaključana bravom koju Dženi ne može da pokrene kao što je mogla da pokrene rezu ili klip na vratima. Međutim, najbolje što su naučile bilo je da bliznakinje privlače pažnju ako neko pojuri Dženi. Sa sigurnošću su zaključile da je nemoguće uhvatiti Dženi ako pri tom dve devojčice gađaju progonitelja kamenjem sa drugog sprata i iznenada mu se upletu u noge, ili ga zajašu s leđa i piške mu u okovratnik, dok bi Dženi bežala. Ho-ho.
<BR>&nbsp;&nbsp;&nbsp;&nbsp;&nbsp;A ova kuća je bila najsrećnije mesto na svetu. Bila je miljama udaljena od svega i svačega i niko nije u nju dolazio. Bila je to velika kuća na brdu, u šumi koja je bila toliko gusta da se jedva primećivala kuća u njoj. Bila je opasana visokim zidom prema drumu i visokom ogradom prema šumi, a pored kuće je proticao potok. Boni je naišla na ogradu jednog dana kad su se umorile i zaspale kraj druma. Bila se probudila i pošla sama u istraživanje i naišla na ogradu, pa išla niz nju sve dok nije videla kuću. Mnogo su se namučile da pronađu kakav ulaz za Dženi, sve dok Bini nije upala u potok tamo gde je tekao ispod ograde i izišla na drugoj strani.
<BR>&nbsp;&nbsp;&nbsp;&nbsp;&nbsp;U najvećoj sobi bilo je tušta i tma knjiga, a i isto tako i mnogo starih hartija u koje su se uvijale kad je bilo hladno. U hladnim i mračim sobama u podrumu našle su šest sanduka konzerviranog povrća i nekoliko boca vina, koje su kasnije porazbijale svuda po podrumu, jer - iako je vino imalo loš ukus, ipak je divno mirisalo. Iza kuće je bio vir u kome se moglo plivati, i bio je zanimljiviji od kupatila, koja su sva bila bez prozora. Bilo je mesta za igranje žmurke koliko ti drago. Čak su našle i jednu sobicu sa lancima u zidovima i sa rešetkama na prozorima.
<BR>
<BR>&nbsp;&nbsp;&nbsp;&nbsp;&nbsp;Sekirom je išlo mnogo brže.
<BR>&nbsp;&nbsp;&nbsp;&nbsp;&nbsp;Nikad ne bi našao to mesto da se nije povredio. Godinama je lunjao po šumama, često slepo i bezglavo, i nikad nije upao u takvu zamku. U jednom trenutku je zakoračio preko jednog kamena, a u sledećem trenutku je već bio dvadeset stopa duboko u jami zagušenoj kupinjacima. Udario se u oko, a lakat leve ruke ga je nepodnošljivo boleo.
<BR>&nbsp;&nbsp;&nbsp;&nbsp;&nbsp;Kad se nekako izvukao iz jame, počeo je da je razgleda. Možda je to nekada bila jaruga na padini, sa donjom stranom tankom i erozivnom. Međutim, nje je bilo nestalo, i sve što je ostalo bilo je rupa na padini brda, iznutra gusto obrasla, a sa strane i spreda zaklonjena još gušćim rastinjem. Kamen preko koga je bio prekoračio izdizao se iz površine i nadnosio nad jamom.
<BR>&nbsp;&nbsp;&nbsp;&nbsp;&nbsp;Nekada Samu nije bilo nimalo važno da li se nalazi blizu ljudi ili ne. Sada je samo želeo da bude ono što je znao da jeste - sam. Međutim, osam godina provedenih na farmi promenile su njegov način života. Trebalo mu je sklonište. I što je više gledao u ovo skrovito mesto, sa kamenom koji se nadvišavao nad jamu kao tavanica i sa dva zemljana krila koja su je zatvarala sa strane, sve mu je više ličilo na sklonište.
<BR>&nbsp;&nbsp;&nbsp;&nbsp;&nbsp;Iz početka je sve radio primitivno. Očistio je dovoljno rastinja da ima mesta da se udobno opruži na zemlji i iščupao nekoliko žbunova da ga kupinove grane ne bi šibale kad ulazi ili izlazi. A onda je pala kiša, pa je morao da napravi jarak iznutra kako bi voda oticala iz jame.
<BR>&nbsp;&nbsp;&nbsp;&nbsp;&nbsp;Ali, vremenom ga je sklonište sve više zaokupljalo. Iščupao je još žbunja i utabao zemlju tako da je dobio ravan pod. Sa zadnjeg zida uklonio je sve kamenje koje je mogao povaditi, i otkrio je da je tako dobio police i niše za ono nešto stvari koje bi hteo da tu ostavi. Počeo je da krade po farmama u podnožju planine, samo noću, uzimao je samo po malo sa jednog mesta, i nikad se nije vraćao na isto mesto sem ako ne mora. Nabavio je šargarepe i krompira, nekoIiko kočića i nešto žice, jedan slomljeni čekić i jedan tučani lonac. Jednom je našao komad slanine koji je bio ispao iz kamiona. Odneo ga je u sklonište i kad se jednom vratio video je da ga je načeo ris. To ga je navelo da napravi zidove, i zato se i vratio po sekiru.
<BR>&nbsp;&nbsp;&nbsp;&nbsp;&nbsp;Obarao je drveće, najveće koje je mogao da vuče pošto ga je okresao, i izvlačio stabla na padinu. Zakopao je prva tri stabla tako da su oivičila pod, a ostala je stavio sa strane, uza stenu. Našao je crvenu glinu koja se pomešana sa mahovinom pretvarala u malter kroz koji ni jedna životinjica nije mogla da prođe i koji voda ne može da spere. Završio je zidove i vrata. Nije se brinuo zbog prozora, samo je između tri zidna stabla na obe strane ostavio po jedan jard bez maltera i zašiljio nekoliko dugih oblica da ih uglavi kad želi da zatisne otvore.
<BR>&nbsp;&nbsp;&nbsp;&nbsp;&nbsp;Njegovo prvo ognjište je bilo u indijanskom stilu, blizu centra skloništa, a iznad njega je u krovu bila rupa umesto odžaka. Visoko gore, uglavljene u pukotine stena, visile su kuke za vešanje mesa iznad dima, ako ikada bude imao sreće da nešto ulovi.
<BR>&nbsp;&nbsp;&nbsp;&nbsp;&nbsp;Bio je napolju i tražio kamenje za ognjište kad se nešto nevidljivo obesi o njega. On se trže kao opečen, nemoćno se pribi leđima o drvo, unezvereno gledajući oko sebe kao jelen kad ga sateraju u ugao.
<BR>&nbsp;&nbsp;&nbsp;&nbsp;&nbsp;Bilo je prošlo mnogo vremena otkako je bio svestan svoje unutrašnje osetljivosti prema, po njegovom, beskorisnom komuniciranju dece. Bio je počeo da je gubi; počinjao je da bude neosetljiv kada je počeo da stiče moć govora.
<BR>&nbsp;&nbsp;&nbsp;&nbsp;&nbsp;Ali, neko ga je pozvao na takav način - neko ko je "odašiljao" kao dete, ali nije bio dete. I mada je ono što je sada osećao bilo veoma slabo u suštini je bilo nepodnošljivo slično. Bilo je slatko i čežnjivo, da; ali je to isto tako bila restimulacija fijuka kandžije i straha od pljuska udaraca i nepristojnih povika, i od najvećeg gubitka koji je ikada upoznao.
<BR>&nbsp;&nbsp;&nbsp;&nbsp;&nbsp;Ništa se nije videlo. On polako pođe od drveta prema kamenoj ploči koju je bio nespretno čupao iz zemlje. Oko pola sata je tvrdoglavo radio, nastojeći da ignoriše zov. Ali nije uspeo.
<BR>&nbsp;&nbsp;&nbsp;&nbsp;&nbsp;Podigao se, potresen, i počeo da hoda prema zovu u svetu koji se pretvorio u san. Što je više hodao, zov je postajao sve neodoljiviji i sve dublja je bila njegova začaranost. Hodao je oko jedan sat, ne zaobilazeći na svom putu nijednu prepreku, ako je bilo moguće proći kroz nju ili preko nje, i kada je stigao na ogoleli proplanak, ličio je na mesečara. Ako bi dozvolio sebi makar malo više svesti, ukresao bi takav pakleni konflikt da ne bi mogao da produži. Slepo se spotičuči, natrapao je pravo na zarđalu ogradu koja ga svirepo udari po povređenom oku. On grčevito steže šipke sve dok mu se ne povrati vid, osvrte se unaokolo da vidi gde je, i poče da drhti.
<BR>&nbsp;&nbsp;&nbsp;&nbsp;&nbsp;Naišao mu je trenutak jasne, svesne odluke: otići sa ovog strašnog mesta i nikad se ne vratiti. Ali, još dok je osećao ovaj dodir razuma, čuo je potok i već se okretao prema njemu.
<BR>&nbsp;&nbsp;&nbsp;&nbsp;&nbsp;Na mestu gde je potok proticao ispod ograde on se spusti u vodu i zagazi do šipki. Da, otvor je još uvek bio tu. On proviri kroz ogradu, ali je zelenika bila mnogo gušća nego pre. Ništa se nije čulo - ušima. Ali zov...
<BR>&nbsp;&nbsp;&nbsp;&nbsp;&nbsp;Kao i zov koji je ranije čuo, i ovaj je bio glad, samoća, očekivanje. Razlkovao se po onome što je želeo. Bez reči je govorio da je malo uplašen, opterećen i uznemren teretom. U stvari, govorio je ko će se sada o meni brinuti?
<BR>&nbsp;&nbsp;&nbsp;&nbsp;&nbsp;Možda mu je hladna voda pomogla. Samov um odjednom postade veoma bistar. On duboko udahnu i zaroni. Čim je izišao na drugu stranu, zaustavi se i podiže glavu. Pažljivo je osluškovao, a zatim leže na trbuh tako da mu se samo nozdrve virile iz vode. Sa izvanrednom pažnjom je centimetar po centimetar puzio na laktovima, sve dok nije proturio glavu u svod od zelenike tako da je mogao da vidi.
<BR>&nbsp;&nbsp;&nbsp;&nbsp;&nbsp;Na obali je video devojčicu obučenu u pocepanu štofanu haljinicu. Bilo joj je oko šest godina. Njeno oštro isklesano nimalo detinje lice bilo je opušteno i zabrinuto. A ako je mislio da je njegova opreznost urodila plodom, mnogo se varao. Gledala je pravo u njega.
<BR>&nbsp;&nbsp;&nbsp;&nbsp;&nbsp;"Boni!" pozva ona oštrim glasom.
<BR>&nbsp;&nbsp;&nbsp;&nbsp;&nbsp;Ništa se ne dogodi.
<BR>&nbsp;&nbsp;&nbsp;&nbsp;&nbsp;On se ne pomače. Devojčica ga je i dalje gledala, ali se i dalje činila zabrinuta. On shvati dve stvari: da je ova njena zabrinutost bila suštinski deo zova i da ga je, mada je bila na oprezu, smatrala nedovoljno važnim da joj skrene misli.
<BR>&nbsp;&nbsp;&nbsp;&nbsp;&nbsp;Po prvi put u životu on oseti oštru i začinjenu mešavinu ljutnje i zabavnosti. Ovome usledi veliki talas olakšanja, skoro kao olakšanje kad spustiš teret od četrdeset funti posle četrdeset godina. On nije znao... on nije znao koliki je njegov teret!
<BR>&nbsp;&nbsp;&nbsp;&nbsp;&nbsp;Nestade restimulacije. Odoše u prošlost bič i grdnje, čarobnost i gubitak - još uvek u sećanju, ali u pozadini gde im je bilo mesto, sa nervima prekinutim tako da nikada više ne dopru do njegove sadašnjice. Zov nije bio vihor krvi i emocije, nego besciljno zapevanje izgladnelog derišta.
<BR>&nbsp;&nbsp;&nbsp;&nbsp;&nbsp;On zaroni i odbi se unatrag do ispod ograde kao veliki izduženi rak. Zatim izbi iz potoka, okrete leđa zovu i vrati se svome poslu.
<BR>&nbsp;&nbsp;&nbsp;&nbsp;&nbsp;Kad se vratio u sklonište pušeći se od znoja, sa kamenom pločom od osamnaest inča na jednom ramenu, bio je dovoljno umoran da bi zaboravio na uobičajenu opreznost. On se probi kroz čestar do proplančića pred svojim vratima i ukoči se.
<BR>&nbsp;&nbsp;&nbsp;&nbsp;&nbsp;Pred vratima je čučalo malo nago dete od oko četiri godine.
<BR>&nbsp;&nbsp;&nbsp;&nbsp;&nbsp;Ona pogleda nagore ka njemu i njene oči - celo njeno tamno lice - kao da zatreptaše. "Hi-hi!" reče ona srećno. On zbaci kamen sa ramena i naže se nad nju tako da ju je zaklonio svojom senkom, visok do neba i pun gromovitih pretnji.
<BR>&nbsp;&nbsp;&nbsp;&nbsp;&nbsp;Nije se činila nimalo uplašena. Okrenu oči od njega i poče da gricka šargarepu, obrćući je ručicama kao veverica. Uglom oka on vide kako se nešto gore pokrete. Iz otvora za provetravanje u zidu izlazila je još jedna šargarepa. Ona pade na zemlju, a za njom još jedna.
<BR>&nbsp;&nbsp;&nbsp;&nbsp;&nbsp;"Ho-ho." On spusti pogled, i sada su bile dve devojčice. Jedina prednost koju je Sam pod ovim okolnostima imao bila je veoma vredna: nije osećao nikakav impuls da razmišlja da li je lud ili nije, i da sa sobom počne zbunjujuću debatu o ovom pitanju. On se saže i zgrabi jedno od dece. Ali kada se ispravio, deteta više nije bilo.
<BR>&nbsp;&nbsp;&nbsp;&nbsp;&nbsp;Drugo je još bilo tu. Ono se očaravajuće osmehnu i zagrize novu šargarepu.
<BR>&nbsp;&nbsp;&nbsp;&nbsp;&nbsp;Sam reče, "Šta to radite?" Glas mu je bio rezak i raštimovan, kao glas gluvonemog. To poplaši dete. Ono prestade da jede i pogleda ga otvorenih ustiju. Usta su bila puna komadića šargarepe i davala joj izgled furunčeta sa otvorenim vratima.
<BR>&nbsp;&nbsp;&nbsp;&nbsp;&nbsp;On kleče. Stalno ga je gledala u oči, a njegove oči su jednom naredile jednom čoveku da se ubije i mnogo puta povredile nagone onih koji nisu hteli da ga nahrane. Bio je pažljiv, a da nije znao zašto. U njemu nije bilo ljutnje ni straha; samo je hteo da devojčica ostane gde je.
<BR>&nbsp;&nbsp;&nbsp;&nbsp;&nbsp;Kad je završio, on poseže za njom. Ona glasno izdahnu vazduh, dunuvši mu u oči i nozdrve vlažne komadiće šargarepe i iščeze.
<BR>&nbsp;&nbsp;&nbsp;&nbsp;&nbsp;Sama ispuni zaprepašćenje - stvar sama po sebi čudna, jer njega je retko kad išta zanimalo do te mere da bi bio zaprepašćen. Još čudnije, ovo je bilo zaprepašćenje pomešano sa poštovanjem.
<BR>&nbsp;&nbsp;&nbsp;&nbsp;&nbsp;On se diže i osloni leđima o drveni zid, pa ih potraži pogledom. Devojčice su stajale jedna uz drugu držeći se za ruke, gledale u njega, začuđenih malih drvenih lica, čekajući da vide šta će da uradi.
<BR>&nbsp;&nbsp;&nbsp;&nbsp;&nbsp;Jednom je, pre mnogo godina, trčao za jelenom da ga uhvati. Jednom je pružio ruku da dohvati pticu koja je sedela uvrh krošnje. Jednom je zaronio za pastrmkom.
<BR>&nbsp;&nbsp;&nbsp;&nbsp;&nbsp;Jednom.
<BR>&nbsp;&nbsp;&nbsp;&nbsp;&nbsp;Sad jednostavno nije bio stvoren da juri za nečim ako je empirički znao da ga ne može uhvatiti. On se saže i podiže svoju ploču, pruži ruku i skide rezu koja je zatvarala vrata i uđe postrance u kuću.
<BR>&nbsp;&nbsp;&nbsp;&nbsp;&nbsp;Položi ploču pored ognjišta i navuče žar preko jednog dela. Zatim nabaca još drva i nekoliko puta dunu u vatru da je raspali, postavi verige i okači o njih tučani lonac. Sve to vreme dve siluete sa belim očima ocrtavale su se u vratima i posmatrale ga. On ih je ignorisao.
<BR>&nbsp;&nbsp;&nbsp;&nbsp;&nbsp;Na visokoj kuki iznad ognjišta visio je odrani zec. On ga skide, iščereči, prelomi mu kičmu i baci sve zajedno u lonac. Iz jedne niše uze malo krompira i nekoliko zrna kamene soli. Baci so u lonac, a zatim i krompire, pošto ih je isekao na dvoje na oštrici sekire. Zatim pruži ruku za šargarepama. Neko mu je dirao šargarepu.
<BR>&nbsp;&nbsp;&nbsp;&nbsp;&nbsp;On se okrete i namršteno pogleda ka vratima. Dve glave se sakriše iza njih. Spolja se začu tihi sopran njihovog kikotanja.
<BR>&nbsp;&nbsp;&nbsp;&nbsp;&nbsp;Sam ostavi lonac da ključa oko jedan sat, dok je brusio sekiru i svezivao brezovu metlu kao što je radila Prodovica. I polako, inč po inč, njegovi posetioci se uvukoše u sobu. Oči su im bile uprte u lonac koji je ključao.
<BR>&nbsp;&nbsp;&nbsp;&nbsp;&nbsp;Radio je ne gledajući ih. Kad bi im prišao bliže, one bi izmicale, a kad bi se odmakao, one bi ponovo ulazile svaki put po koji inč više. Ubrzo njihova uzmicanja postadoše kraća a njihova napredovanja duža, sve dok najzad Sam ne ugrabi priliku da zalupi vrata.
<BR>&nbsp;&nbsp;&nbsp;&nbsp;&nbsp;U iznenadnom mraku, ključanje lonca i tiho šištanje plamenih jezika postadoše veoma glasni. Drugog zvuka nije bilo. Sam se nasloni leđima na vrata i čvrsto stište oči da bi ih brže navikao na mrak. Kad ih je otvorio, odsjaj plamena bio mu je sasvim dovoljan da vidi sve u sobi.
<BR>&nbsp;&nbsp;&nbsp;&nbsp;&nbsp;Devojčica više nije bilo.
<BR>&nbsp;&nbsp;&nbsp;&nbsp;&nbsp;Zamandali vrata i polako pretraži sobu. Ništa.
<BR>&nbsp;&nbsp;&nbsp;&nbsp;&nbsp;Pažljivo odškrinu vrata, a zatim ih širom otvori. Devojčica nije bilo ni napolju.
<BR>&nbsp;&nbsp;&nbsp;&nbsp;&nbsp;Sleže ramenima i požele da ima više šargarepe. Potom skide lonac i stavi ga u stranu da se ohladi kako bi mogao da jede, pa sede i nastavi da brusi sekiru.
<BR>&nbsp;&nbsp;&nbsp;&nbsp;&nbsp;Najzad je jeo. Bio je taman počeo da oblizuje prste kao da su poslastica, kad ga oštro kucanje na vratima natera da poskoči kao munjom ošinut, toliko je bilo krajnje neočekivano.
<BR>&nbsp;&nbsp;&nbsp;&nbsp;&nbsp;U vratima je stajala devojčica u štofanoj haljini. Kosa joj je bila začešljana, lice umiveno. Izvanredno elegantno nosila je nekakav predmet koji je ličio na žensku tašnu, ali se već na drugi pogled videlo da je to u stvari tabakera od tikovine, sa komadom kanapa za pakovanje pričvršenim za nju ekserima od četiri inča. "Dobro veče", reče ona kratko. "Prolazila sam ovuda, pa pomislih da bih mogla da navratim do Vas. Znači, kod kuće ste?"
<BR>&nbsp;&nbsp;&nbsp;&nbsp;&nbsp;Ovo blebetanje odrpane male veštice koja je imala običaj da na ovakav način prosi hleb bio je za Sama potpuno nerazumljivo. On nastavi da liže prste, ali ju je držao na oku. Iza devojčice iznenada proviriše glave njegovih dvaju prethodnih posetilaca.
<BR>&nbsp;&nbsp;&nbsp;&nbsp;&nbsp;Prvo nozdrve devojčice, a zatim njene oči, nađoše lonac sa jelom. Pogled joj se udvarao loncu, čeznuo. Ona iznenada zevnu. "Oprostite", reče čedno. Zatim otvori tabakeru, izvuče otuda nešto belo i brzo ga presavi, ali ipak ne dovoljno brzo da sakrije da to nije maramica nego velka muška čarapa, i potapka njome usne.
<BR>&nbsp;&nbsp;&nbsp;&nbsp;&nbsp;Sam ustade, uze komad drveta, pažljivo ga stavi u vatru i ponovo sede. Devojčica načini još jedan korak. Druge dve se ušunjaše unutra i ostadoše po jedna sa obe strane vrata, nalik na vojnike-igračke. Lica su im bila mali čvorovi zebnje. Ovog puta su bile obučene. Jedna je nosila duge ženske pletene gaće kakve se nisu mogle videti još od vremena kočija i drvenih plugova. Dosezale su joj do pazuha, a držala su ih dva komada istog čupavog kanapa za pakovanje, provučenog kroz rupe probušene u struku, tako da je zamenjivao naramenice. Druga je nosila teški pamučni kombinezon ili bar gornju trećinu kombinezona. Padao joj je do članaka, gde se završavao zaprljanim resama poderane i neporubljene tkanine.
<BR>&nbsp;&nbsp;&nbsp;&nbsp;&nbsp;Sa stavom prave dame koja prelazi preko salona prema bombonama, bela devojčica priđe loncu, kratko se osmehnu Samu, pogleda ga ispod spuštenih kapaka i zavuče palac i kažiprst u lonac, promrmljavši: "Dozvoljavate?"
<BR>&nbsp;&nbsp;&nbsp;&nbsp;&nbsp;Sam ispruži jednu od svojih dugih nogu i privuče lonac ka sebi, zgrabi ga u ruke i premesti tako da je sedeo između nje i lonca, a zatim je ledeno pogleda.
<BR>&nbsp;&nbsp;&nbsp;&nbsp;&nbsp;"Ti se stvarno jedno bedno škrto đubre", reče devojčica.
<BR>&nbsp;&nbsp;&nbsp;&nbsp;&nbsp;Ovo je takođe potpuno promašilo Sama. Pre nego što je naučio da razume šta mu ljudi govore, ovakve primedbe mu nisu ništa značile. Posle toga nije bio više izložen takvim rečima. On je zato belo pogleda i još više privuče lonac uza se.
<BR>&nbsp;&nbsp;&nbsp;&nbsp;&nbsp;Dete stište oči i pocrvene. Najednom briznu u plač. "Molim Vas", govorila je. "Gladna sam. Gladne smo. Pojele smo sve konzerve, nema više ni jedne." Glas je izdade, ali je i dalje mogla da šapuće. "Molim vas", šaputala je, "molim Vas."
<BR>&nbsp;&nbsp;&nbsp;&nbsp;&nbsp;Sam ju je posmatrao kamenim pogledom. Ona konačno plašljivo koraknu ka njemu. On podiže lonac, stavi ga u krilo i čvrsto obgrli.
<BR>&nbsp;&nbsp;&nbsp;&nbsp;&nbsp;Ona reče: "Uostalom, kog će mi davola tvog smrdljivi..." ali je glas opet izdade. Okrete se i ode do vrata. Druge dve devojčice su je posmatrale. Gledale su je sa nemim razočaranjem; njihova lica su optuživala belu devojčicu daleko više no što su optuživala njega. Ona je imala status nabavljača, a izneverila ih je, i one su bile nemilosrdne u izražavanju svoga razočaranja.
<BR>&nbsp;&nbsp;&nbsp;&nbsp;&nbsp;Sedeo je sa toplim loncem u krilu i gledao u gust mrak kroz otvorena vrata. Nepozvana, pojavi mu se pred očima slika Prodovice i tanjira pečene šunke sa narandžastim sjajem savršenih jaja oko nje, kako kaže: "A sad lepo sedi ovde i doručkuj." Iz njegovog pleksus solarisa diže se emocija koju nije bio opremljen da definiše i zgrabi ga za grlo.
<BR>&nbsp;&nbsp;&nbsp;&nbsp;&nbsp;On frknu, zahvati iz lonca polutku krompira i otvori usta da je proguta. Ali ruka mu je nija davala. On polagano saže glavu i pogleda u krompir kao da ne prepoznaje njega ni njegovu funkciju.
<BR>&nbsp;&nbsp;&nbsp;&nbsp;&nbsp;Ponovo frknu, baci krompir natrag u lonac, spusti lonac na zemlju i skoči na noge. Raširi ruke i osloni se njima na dovratak, pa zavitla svoj ravni reski glas u noć: "Čekaj!"
<BR>
<BR>&nbsp;&nbsp;&nbsp;&nbsp;&nbsp;Kukuruz je trebalo još odavno obrati. Većina stabljika je još uvek stajala, ali ih je bilo požutelih i slomljenih, a mravi ratnici su ih istraživali i žurno trčkarali oko njih. Malo dalje, na ugarenoj njivi, ležao je napušten i zaglibljen kamion, sa priključenom sejalicom iz koje se prosula ozima pšenica. Iz dimnjaka nije izlazio dim, a vrata od ambara, naherena i delujući perverzno usred ove bede, prazno su aplaudirala na vetru. Sam priđe kući i pope se na trem. Prod je sedeo na pragu. Oči mu nisu bile sklopljene, ali su bile više zatvorene no otvorene.
<BR>&nbsp;&nbsp;&nbsp;&nbsp;&nbsp;"Zdravo", reče Sam.
<BR>&nbsp;&nbsp;&nbsp;&nbsp;&nbsp;Prod se pokrenu, pogleda u Sama, a u očima mu se nije videlo da ga je prepoznao. Onda obori pogled, ispravi se, napravi neodređen pokret rukom prema svojim grudima, nađe naramenicu, povuče je unapred i odape je tako da je pljesnula. Licem mu prođe uznemiren izraz. Ponovo pogleda u Sama, koji je mogao da oseti kako se seljaku vraća svest o sebi kao kad se kafa upija u kocku šećera.
<BR>&nbsp;&nbsp;&nbsp;&nbsp;&nbsp;"O, Same, sinko!" reče Prod. Reči su bile stare i poznate, ali se ton iza njih ponašao kao njegova stara slomljena grabulja. Ustade, sav ozaren, priđe Samu i podiže pesnicu da ga po običaju udari u mišicu, ali bi se reklo da zaboravi šta je hteo. Pesnica se za trenutak zadrža u vazduhu, a onda pade.
<BR>&nbsp;&nbsp;&nbsp;&nbsp;&nbsp;"Kukuruz je za branje", reče Sam.
<BR>&nbsp;&nbsp;&nbsp;&nbsp;&nbsp;"Da, znam", pola reče, a pola uzdahnu Prod. "Obraću ga. Mogu ja to, ne brini. Ovako ili onako, uvek ga oberem pre prvog mraza. Nijednom nisam propustio da pomuzem kravu", dodade on sa ponosom mučenika.
<BR>&nbsp;&nbsp;&nbsp;&nbsp;&nbsp;Sam pogleda kroz staklena vrata i prvi put vide u kuhinji zapečene tanjire i muve zunzare. "Došlo je dete", reče on prisetivši se.
<BR>&nbsp;&nbsp;&nbsp;&nbsp;&nbsp;"Aha, fini dečkić, baš kao što smo..." Opet se činilo kao da je zaboravio. Reči su mu se usporavale i visile kao što mu je visila i ruka. "Matora!" kriknu on iznenada, "spremi nešto da ovaj naš momak pregrize!" Onda se zbunjeno okrete Samu. "Ona je eno tamo", reče, pokazavši prstom. "Ako jako viknem, čuće me. Možda."
<BR>&nbsp;&nbsp;&nbsp;&nbsp;&nbsp;Sam pogleda tamo kuda mu je Prod pokazao, ali nije ništa video. Uhvati Prodov pogled i ispita ga za tren oka. Divlje se trže zbog same prirode onoga što je tamo bilo pre nego što se dovoljno i primakao da bi ga identifikovao. Hitro se okrete u stranu. "Doneo sam ti sekiru."
<BR>&nbsp;&nbsp;&nbsp;&nbsp;&nbsp;"Nije trebalo. Mogao si da je zadržiš."
<BR>&nbsp;&nbsp;&nbsp;&nbsp;&nbsp;"Imam svoju. Onaj kukuruz treba da se unese?"
<BR>&nbsp;&nbsp;&nbsp;&nbsp;&nbsp;Prod je zamagljena pogleda buljio u njivicu sa kukuruzom. "Nikad nisam propustio mužu", reče on.
<BR>&nbsp;&nbsp;&nbsp;&nbsp;&nbsp;Sam ga ostavi i ode u ambar po čaklju za kukuruz. Našao je jednu. Isto tako, video je da je krava crkla. On ode na njivicu i dade se u posao. Malo potom, vide Proda na drugom kraju njivice kako i on radi, zapinjući iz sve snage.
<BR>&nbsp;&nbsp;&nbsp;&nbsp;&nbsp;Podne je bilo već davno prošlo kad Prod zamače u kuću, baš kad je skoro sav kukuruz bio posečen. Dvadeset minuta kasnije, on se pojavi na vratima sa bokalom i tanjirom punim sendviča. Hleb je bio bajat i suv, a sendviči su bili napravljeni od konzervirane govedine, iz - sećao se Sam Prodovičine praktično netaknute police sa namirnicama za 'crne dane'. Bokal je bio pun tople limunade i crknutih muva. Sam nije postavljao pitanja. Čučnuše na ivicu valova za konje i počeše da jedu.
<BR>&nbsp;&nbsp;&nbsp;&nbsp;&nbsp;Kasnije, Sam ode do ugarene njive i iskopa kamion. Prod pođe za njim na vreme da ga odveze. Ostatak dana bio je posvećen sejanju - Sam je punio sejalicu i četiri puta pomagao da se kamion iščupa iz rupa koje su točkovi stalno iskopavali. Kad su ovo završili, Sam pozva Proda u ambar, gde vezaše crknutoj kravi konopac oko vrata i odvukoše je do ivice šume, dokle god je kamion mogao da priđe. Kad su konačno oterali kamion u ambar, Prod reče: "Baš mi fali taj konj."
<BR>&nbsp;&nbsp;&nbsp;&nbsp;&nbsp;"Rekao si da ti uopšte ne fali", netaktično se seti Sam.
<BR>&nbsp;&nbsp;&nbsp;&nbsp;&nbsp;"Stvarno?" Prod se nasmeši, setivši se. "Jes', ništa mi nije falilo, zbog, znaš već." Još uvek se osmehujući, on se okrete Samu i reče: "Hajdemo u kuću." Celim putem do kuće se osmehivao.
<BR>&nbsp;&nbsp;&nbsp;&nbsp;&nbsp;Prođoše kroz kuhinju. Bila je još gora nego kad se gleda spolja, a i sat je bio stao. Osmehujući se, Prod otvori vrata Džekove sobe. I dalje se smešeći, reče: "Pogledaj, sinko. Hajde, uđi, pogledaj."
<BR>&nbsp;&nbsp;&nbsp;&nbsp;&nbsp;Sam uđe i pogleda u kolevku. Mrežica je bila pocepana a plavo platno je bilo vlažno i smrdljivo. Bebine oči su bile kao ekseri sa tapaciranog nameštaja, a koža joj je imala boju slačice. Kratka plavo-crna griva pokrivala joj je lobanju. Bučno je disala.
<BR>&nbsp;&nbsp;&nbsp;&nbsp;&nbsp;Samov izraz lica se ne promeni. On se okrete u stranu i zastade u kuhinji, posmatrajući jednu od zavesa, onu što je ležala na podu.
<BR>&nbsp;&nbsp;&nbsp;&nbsp;&nbsp;Smešeći se, Prod iziđe iz Džekove sobe i zatvori vrata. "Znaš, ovo nije Džek, sva sreća", smešio se on. "Matora je, znaš, otišla da traži Džeka, čini mi se, da; biće da je tako. Ne može nju da usreći ništa manje od Džeka; i sam znaš kako je." On se dvaput osmehnu. "Ono tamo unutra, to doktor zove mongoloid. Kaže da ga pustimo da živi; veli, porašće možda do visine trogodišnjeg deteta i ostaće tako trideset godina. A ako ga, veli, odvedemo u neki veliki grad kod specijaliste, možda će porasti kao desetogodišnjak." smešio se sve vreme dok je govorio. "Uostalom, doktor je tako kazao. Neću ga valjda sad zakopati u zemlju? Matora je bila zadovoljna, znaš već koliko je volela cveće i ostalo."
<BR>&nbsp;&nbsp;&nbsp;&nbsp;&nbsp;Previše reči, od kojih su se neke teško razabirale kroz širok, stisnut osmeh. Sam usmeri oči na Proda.
<BR>&nbsp;&nbsp;&nbsp;&nbsp;&nbsp;Tačno je ustanovio šta je Prod želeo - stvari koje ni sam Prod nije znao. On ih posvršava.
<BR>&nbsp;&nbsp;&nbsp;&nbsp;&nbsp;Kad je završio, on i Prod počistiše kuhinju, pa uzeše kolevku i spališe je zajedno sa pažljivo sašivenim pelenama od starih čaršava nagomilanim u ormanu za rublje i sa novim emajliranim lavorom, celuloidnom zvečkom i plavim filcanim cipelama sa belim tufnama u providnoj kutiji od celofana.
<BR>&nbsp;&nbsp;&nbsp;&nbsp;&nbsp;Prod mu veselo mahnu sa kapije. "Čekaj samo dok se Matora vrati, toliko će te nakljukati pogačom da ima da pukneš."
<BR>&nbsp;&nbsp;&nbsp;&nbsp;&nbsp;"Popravi ta vrata od ambara", zaškripa Sam. "Vratiću se." On se odgega niz polje sa svojim teretom i ode u šumu.
<BR>&nbsp;&nbsp;&nbsp;&nbsp;&nbsp;Mlitavo se borio sa mislima koje se nisu mogle pretvoriti u slike ili reči. O toj deci i o Prodovima. Prodovi su bili jedna stvar, a kad su ga prihvatili, postali su nešto drugo; on je to sada znao. A onda, kad je bio sam, bio je je jedna stvar, ali kad je uzeo tu decu, postao je nešto drugo. On danas nije imao nikakvog posla kod Prodovih. Ali sada, onakav kakav je bio, morao je da to učini. I opet će se vratiti.
<BR>&nbsp;&nbsp;&nbsp;&nbsp;&nbsp;Sam. Sam, usamljeni Sam. Sad je Prod bio sam i Dženi je bila sama, i bliznakinje; jeste da su imali jedno drugo, ali su bili kao jedna rascepljena ličnost koja je bila sama. Sam on, Sam, bio je i dalje sam, bez obzira na to što su deca bila sa njim.
<BR>&nbsp;&nbsp;&nbsp;&nbsp;&nbsp;Možda Prod i njegova žena nisu bili sami. On to nije mogao da zna. Ali nigde u svetu nije bilo ničega kao što je Sam, sem unutra u njemu samom. Ceo svet je odbacio Sama, jeste li čuli? Čak su ga i Prodovi odbacili, kad je došlo vreme za to. Dženi je bila odbačena, a takođe i bliznakinje, kako je Dženi kazala.
<BR>&nbsp;&nbsp;&nbsp;&nbsp;&nbsp;Na neki čudan način je dobro da znaš da si sam, mislio je Sam.
<BR>&nbsp;&nbsp;&nbsp;&nbsp;&nbsp;Sunce je već bilo prošaralo noć kad se vratio kući. On otvori kolenom vrata i uđe. Dženi je na starom porculanskom tanjiru pljuvačkom i blatom pravila slike. Bliznakinje su po običaju sedele u jednoj od niša u zidu i šaputale jedna drugoj.
<BR>&nbsp;&nbsp;&nbsp;&nbsp;&nbsp;Dženi skoči na noge. "Šta je to? Šta si to doneo?"
<BR>&nbsp;&nbsp;&nbsp;&nbsp;&nbsp;Sam ga pažljivo spusti na pod. Pojaviše se i bliznakinje.
<BR>&nbsp;&nbsp;&nbsp;&nbsp;&nbsp;"Pa to je beba", reče Dženi. Ona pogleda u Sama. "Je li to beba?"
<BR>&nbsp;&nbsp;&nbsp;&nbsp;&nbsp;Sam klimnu glavom. Dženi još jednom pogleda. "Najgadnija koju sam u životu videla."
<BR>&nbsp;&nbsp;&nbsp;&nbsp;&nbsp;Sam reče : "Nije važno. Daj mu nešto da jede."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ne znam", reče Sam. "I ti si skoro još beba. Trebalo bi da znaš."
<BR>&nbsp;&nbsp;&nbsp;&nbsp;&nbsp;"A odakle ti?"
<BR>&nbsp;&nbsp;&nbsp;&nbsp;&nbsp;"Sa one farme dole."
<BR>&nbsp;&nbsp;&nbsp;&nbsp;&nbsp;"Ti si kidnaper", reče Dženi: "Je l' znaš?"
<BR>&nbsp;&nbsp;&nbsp;&nbsp;&nbsp;"Šta je to kidnaper?"
<BR>&nbsp;&nbsp;&nbsp;&nbsp;&nbsp;"Čovek koji krade decu, eto šta je. Čim se sazna, doći će policajci i ubiće te iz pištolja i staviće te na električnu stolicu."
<BR>&nbsp;&nbsp;&nbsp;&nbsp;&nbsp;"Pa", reče Sam sa olakšanjem, "neće niko saznati. Samo jedan zna, a ja sam sredio da zaboravi. To je otac. Majka je mrtva, ali on ni to ne zna. Misli da se vratila na Istok. Hoće da je čeka. Hajde, nahrani to dete."
<BR>&nbsp;&nbsp;&nbsp;&nbsp;&nbsp;On skide kaput. Deca su mnogo ložila, bilo je vruće unutra. Beba je ležala mirno, sa svojim tupim dugmetastim očima širom otvorenim, dišući i suviše bučno. Dženi je stajala pokraj vatre, zamišljeno zureći u lonac. Konačno, ona zahvati kutlačom iz lonca i nasu čorbe u jednu konzervu. "Mleko", reče dok je radila. "Moraš što pre da počneš da kradeš mleko za njega, Same. Deca, ona piju više mleka nego mačke."
<BR>&nbsp;&nbsp;&nbsp;&nbsp;&nbsp;"Dobro", reče Sam.
<BR>&nbsp;&nbsp;&nbsp;&nbsp;&nbsp;Bliznakinje su posmatrale, ukočenih lica, kako Dženi izliva čorbu na bebina nezainteresovana usta.
<BR>&nbsp;&nbsp;&nbsp;&nbsp;&nbsp;"Ipak pomalo i proguta", reče Dženi optimistički.
<BR>&nbsp;&nbsp;&nbsp;&nbsp;&nbsp;Bez humora, već samo na osnovu onoga što je video, Sam reče: "Možda kroz uši."
<BR>&nbsp;&nbsp;&nbsp;&nbsp;&nbsp;Dženi poteže bebu za košulju i napola je uspravi. Ovo je više išlo u prilog vratu nego ušima, ali je još uvek bilo pitanje da li šta ulazi i u usta.
<BR>&nbsp;&nbsp;&nbsp;&nbsp;&nbsp;"O, možda i mogu!" iznenada reče Dženi, kao da odgovara na komentar. Bliznakinje se zakikotaše i poskočiše gore-dole. Dženi odmače konzervu nekoliko inča od bebinog lica i začkilji. Beba odmah poče da se guši i izbljuva nešto što je neosporno bila čorba.
<BR>&nbsp;&nbsp;&nbsp;&nbsp;&nbsp;"Još nije dobro, ali ću uspeti", reče Dženi. Provela je pola sata pokušavajući da nahrani bebu. Najzad, beba zaspa.
<BR>
<BR>&nbsp;&nbsp;&nbsp;&nbsp;&nbsp;Jednog popodneva Sam je prvo jedno vreme posmatrao, a onda gurnu Dženi nožnim palcem. "Šta se tamo dešava? " Ona pogleda. "On razgovara sa njima."
<BR>&nbsp;&nbsp;&nbsp;&nbsp;&nbsp;Sam se zamisli. "Nekad sam i ja to mogao. Da čujem bebe."
<BR>&nbsp;&nbsp;&nbsp;&nbsp;&nbsp;"Boni kaže da to sve bebe mogu, a i ti si bio beba, je l' da? Ja sam zaboravila, ako sam uopšte i mogla", dodade ona. "Sem bliznakinja."
<BR>&nbsp;&nbsp;&nbsp;&nbsp;&nbsp;"Hoću da kažem", reče sa naporom Sam, "kad sam porastao mogao sam da čujem bebe."
<BR>&nbsp;&nbsp;&nbsp;&nbsp;&nbsp;"Onda mora da si bio idiot", sa sigurnošću reče Dženi. "Idioti ne mogu da razumeju ljude, ali razumeju bebe. Gospodin Videkoum, to je čovek kod koga su bliznakinje živele, on je jednom imao devojku koja je bila idiot, Boni mi je rekla."
<BR>&nbsp;&nbsp;&nbsp;&nbsp;&nbsp;"Reklo bi se da je beba neka vrsta idiota", reče Sam.
<BR>&nbsp;&nbsp;&nbsp;&nbsp;&nbsp;"Da, Bini kaže da je on malo čudan. Kao da je računska mašina."
<BR>&nbsp;&nbsp;&nbsp;&nbsp;&nbsp;"Šta je to računska mašina?"
<BR>&nbsp;&nbsp;&nbsp;&nbsp;&nbsp;Dženi poče da karikira savršeno strpljenje koje je afektirao njen vaspitač u zabavištu. "To je jedna stvar na kojoj pritiskaš dugmad, a ona ti daje tačne odgovore."
<BR>&nbsp;&nbsp;&nbsp;&nbsp;&nbsp;Sam zavrte glavom.
<BR>&nbsp;&nbsp;&nbsp;&nbsp;&nbsp;Dženi poče da razrađuje: "dakle, ako imaš tri centa i četiri centa i pet centi i sedam centi i osam centi - koliko je to sve zajedno?"
<BR>&nbsp;&nbsp;&nbsp;&nbsp;&nbsp;Sam bespomoćno sleže ramenima.
<BR>&nbsp;&nbsp;&nbsp;&nbsp;&nbsp;"Dakle, ako imaš računsku mašinu, onda pritisneš dugme na kome piše dva i dugme za tri i po jedno dugme za sve druge cente, pa onda povučeš ručicu i mašina ti kaže koliko ukupno imaš. I nikad ne greši."
<BR>&nbsp;&nbsp;&nbsp;&nbsp;&nbsp;Sam to polako prežvaka i konačno klimnu glavom. Onda mahnu rukom prema narandžastoj gajbici koja je sada bila bebina kolevka. "On nema dugmad da pritisneš."
<BR>&nbsp;&nbsp;&nbsp;&nbsp;&nbsp;"To je bila samo govorna figura", sa visine reče Dženi. "Vidiš, ti nešto kažeš bebi, pa joj onda kažeš nešto drugo. Ona će ta dva nešta da sabere i kazaće ti koliko to iznosi, isto kao što računska mašina radi sa jednim i dva i..."
<BR>&nbsp;&nbsp;&nbsp;&nbsp;&nbsp;"Dobro, ali koje nešto?"
<BR>&nbsp;&nbsp;&nbsp;&nbsp;&nbsp;"Bilo šta."
<BR>&nbsp;&nbsp;&nbsp;&nbsp;&nbsp;Ona ga osmotri. "Ti si malkice blesav, znaš Same. Svaku sitnicu moram da ti ponavljam po četiri puta. Pazi ovamo, ako hoćeš da nešto znaš, ti kaži meni, a ja ću kazati bebi, ona će naći odgovor i kazati bliznakinjama, a one će meni, a ja ću opet tebi. Dakle, šta hoćeš da znaš?"
<BR>&nbsp;&nbsp;&nbsp;&nbsp;&nbsp;Sam je zurio u vatru. "Ne znam ništa što hoću da znam."
<BR>&nbsp;&nbsp;&nbsp;&nbsp;&nbsp;"E, pa ti zaista smišljaš mnogo glupih pitanja."
<BR>&nbsp;&nbsp;&nbsp;&nbsp;&nbsp;Sam je sedeo i razmišljao, bez uvrede. Dženi se zabavi oko kraste na svome kolenu, blago je čapkajući noktima boje i oblika zagrada.
<BR>&nbsp;&nbsp;&nbsp;&nbsp;&nbsp;"Recimo da imam kamion," reče Sam posle pola sata, "koji se stalno zaglibljuje po njivi, zemlja je mnogo meka. Recimo da hoću da napravim da se više ne zaglibljuje. Može li beba da mi to kaže?"
<BR>&nbsp;&nbsp;&nbsp;&nbsp;&nbsp;"Može sve, rekla sam ti", oštro odgovori Dženi. Ona se okrete i pogleda u bebu. Ova je ležala kao i uvek, tupo zablenuta uvis. U jednom momentu ona pogleda u bliznakinje.
<BR>&nbsp;&nbsp;&nbsp;&nbsp;&nbsp;"Ne zna šta je kamion. Ako hoćeš bilo šta da ga pitaš, moraš da mu objasniš sve delove da bi mogao da ih sastavi."
<BR>&nbsp;&nbsp;&nbsp;&nbsp;&nbsp;"Znaš ti šta je kamion", reče Sam, "i meka zemlja i šta znači zaglibiti se. Ti mu kaži."
<BR>&nbsp;&nbsp;&nbsp;&nbsp;&nbsp;"Dobro, ja ću", odgovori Dženi.
<BR>&nbsp;&nbsp;&nbsp;&nbsp;&nbsp;Ona se ponovo dade u posao, odašiljući bebi, primajući od bliznakinja. Zatim se nasmeja. "Kaže nemojte voziti po njivi pa se neće zaglibiti. Mogao si to i sam da zaključiš, tupavko jedan."
<BR>&nbsp;&nbsp;&nbsp;&nbsp;&nbsp;Sam reče: "Ali ako mora da se vozi po njivi, šta onda?"
<BR>&nbsp;&nbsp;&nbsp;&nbsp;&nbsp;"Je l' ti hoćeš od mene da mu cele noći postavljam glupa pitanja?"
<BR>&nbsp;&nbsp;&nbsp;&nbsp;&nbsp;"Dobro, znači da ne može da odgovori."
<BR>&nbsp;&nbsp;&nbsp;&nbsp;&nbsp;"E, da znaš da može!" Izazvana, Dženi se sa voljom vrati zadatku. Sledeći odgovor je bio. "Stavi velike široke točkove."
<BR>&nbsp;&nbsp;&nbsp;&nbsp;&nbsp;"A ako nema para, ni vremena, niti alata za to?"
<BR>&nbsp;&nbsp;&nbsp;&nbsp;&nbsp;Ovoga puta odgovor je bio: "Napravi da bude težak tamo gde je zemlja tvrda i lak tamo gde je meka."
<BR>&nbsp;&nbsp;&nbsp;&nbsp;&nbsp;Dženi samo što nije otpočela štrajk kad je Sam zatražio od nje da pita kako se ovo može postići i dostigla je vrhunac nestrpljenja kad je Sam odbacio predlog da se tovari kamen na kamion kad se vozi po tvrdom i da se istovaruje kad se vozi po mekom. Žalila se da je ovo ne samo glupo nego da beba spaja svaku novu činjenicu sa svim ostalim činjenicama koje su joj date pre toga i da daje ispravne, ali netražene odgovore na situacione zbirove - guma plus težina plus su, pa plus ptičja gnezda, i bebe plus blato plus prečnik točkova plus slama. Sam se uporno držao svog osnovnog pitanja i konačno su stigli u ćorsokak kad su zaključili da takav način postoji, ali da se ne može izraziti drugačije sem činjenicama kojima ni Sam ni Dženi nisu rasplagali. Dženi je rekla da joj se čini da su u pitanju radio-cevi, i samo sa tim podatkom Sam je naredne noći provalio u radio-servis i ukrao čitav naramak literature. Tvrdoglavo i nezadržljivo je navaljivao, sve dok na kraju Dženi nije odustala od svoje opozicije jer nije imala energije za to i za istraživanje u isto vreme. Danima je gledala tekstove o osnovima elektriciteta i radio-aparata, što njoj nije ništa značilo, ali što je beba očigledno mogla da apsorbuje brže no što je ona preslikavala očima.
<BR>&nbsp;&nbsp;&nbsp;&nbsp;&nbsp;Konačno se došlo do specifikacija: nešto što je Sam mogao da sam napravi, što se sastojalo samo od poluge koja se gurne da kamion oteža ili se pritisne da olakša, kao i od podjednako jednostavnog dodatka radi povećanja snage prednjih točkova - što je, prema bebi, bilo sine qua non.
<BR>&nbsp;&nbsp;&nbsp;&nbsp;&nbsp;U polu-pećini, polu-kolibi, dok se vatra dimila u sredini sobe, a meso se polako obrtalo u struji dima, uz pomoć dvoje mutave dece, mongoloidne bebe i deteta oštra jezika koje ga je činilo se preziralo, ali ga nikad nije izneverilo, Sam je načinio spravu. Napravo ju je ne zato što je bio osobito zainteresovan za samu tu stvar, niti zato što je želeo da shvati principe njenog rada (koji su bili i uvek će biti iznad njegovih spoznajnih mogućnosti), već samo zato što je jedan starac koji ga je naučio nečem što nije umeo da imenuje bio lud od žalosti, a morao je da radi, a nije imao novaca da kupi konja.
<BR>
<BR>&nbsp;&nbsp;&nbsp;&nbsp;&nbsp;Skoro cele noći je hodao noseći spravu i instalirao ju je u izmaglici ranih jutarnjih časova. Pojam 'prijatno iznenađenje' bio je Samo i suviše tuđ, ali se ovo svodilo na isto. On je hteo da sprava bude spremna za rad toga dana, a da se ne gubi vreme time što bi starac počeo da skakuće unaokolo i postavlja pitanja na koja on ne ume da odgovori.
<BR>&nbsp;&nbsp;&nbsp;&nbsp;&nbsp;Kamion je stajao zaglibljen u njivi. Sam skide spravu sa ramena i poče da je pričvršćuje prema tačnim uputstvima, koja je izvukao od bebe. Nije trebalo mnogo posla. Tanka žica omotana dvaput oko kućišta kvačila vodila je do klamfi na prednjim oprugama, tako da su četkice dodirivale unutrašnje strane prednjih točkova; to je bio pogon na prednje točkove. Zatim kutijica sa četiri srebrnasta kabla; kutija je bila prikačena na osovinu volana, odakle je svaki kabl vodio do jednog ugla šasije.
<BR>&nbsp;&nbsp;&nbsp;&nbsp;&nbsp;On uđe u kamion i povuče ručicu ka sebi. Šasija zaškripa i Samu se učini kao da se kamion podigao na prste. On gurnu ručicu napred. Kamion prednjim osovinom i kućištem diferencijala leže na tvrdo tle uz takav potres da Samu polete glava napred. On sa divljenjem pogleda na kutijicu i njenu polugu, a zatim vrati polugu u neutralan položaj. Onda razgleda ostale komande, one koje su već bile na kamionu: pedale i dugmad i ručice i prekidače. Uzdahnu.
<BR>&nbsp;&nbsp;&nbsp;&nbsp;&nbsp;Zažele da ima dovoljno pameti da može voziti kamion. Siđe iz kamiona i pope se uz brdo do kuće da probudi Proda. Proda nije bilo. Kuhinjska vrata su bila otvorena i škripala su na vetru, staklo je bilo ispalo i ležalo na pragu. Pod lavaboom su ose gradile saće. Osećao se smrad prljavih podnih dasaka, buđi i ustajalog znoja. Inače je bilo prilično uredno, otprilike isto onako kako je ostalo kad su Prod i on počistili kad je poslednji put bio ovde. Jedina nova stvar pored osinjeg saća bio je list hartije zakucan ekserima u zid na sva četiri ugla. Bio je sav ispisan. Sam ga skide sa zida što je mogao pažljivije, ispravi ga na kuhinjskom stolu i dvaput ga prevrte u ruci. Zatim ga presavi i stavi u džep. Još jednom uzdahnu.
<BR>&nbsp;&nbsp;&nbsp;&nbsp;&nbsp;Zažele da ima dovoljno razuma da može čitati.
<BR>&nbsp;&nbsp;&nbsp;&nbsp;&nbsp;Otišao je iz kuće ne osvrćući se. Više se nikad nije vratio. Kamion je ostao na suncu, polako truleći, polako gubeći svoju ionako malu otpornost na rđu, polako se raspadajući oko sjajnih, jakih, čudnih, srebrnih kablova. Sprava je imala neiscrpan pogon kroz lagano ispuštanje atomske energije i bila je praktično rešenje leta bez krila, jednostavan ključ za novu eru u transportu, u rukovanju materijalom i u međuplanetarnim letovima. Napravljena rukom idiota, idiotski upregnuta da zameni bangavog konja, glupo ostavljena, tupo zaboravljena... prvi na svetu antigravitacioni generator.
<BR>
<BR>&nbsp;&nbsp;&nbsp;&nbsp;&nbsp;Idiot! Dragi same ja ću da pribijem ovo na zid pa da ga vidiš ja idem odavde neznam zašto sam ostao ovoliko dugo. Matora sevratila a Vamsport u Pensilvaniju a ima odavno da je otišla pami dosadilo Čekanje. A hteo sam da prodam kamion da imam neku paricu usput alise ovaj put gadno zaglavio nemogu daga izvučem dograda da ga prodam. Daklem idem svejedno i nekako ću dase dokoturam važno je da znam da je matora tamo. Nemoj da brineš za farmu ionako mi je Dosadila. I uzmi štagod hoćeš akoti nešto Treba. Tisi dobar momak bio simi dobar prijatelj epa uzdravlje dok se opet ne vidimo akose ne vidimo bog te Blagoslovio tvoj stari prijatelj E. Prod.
<BR>
<BR>&nbsp;&nbsp;&nbsp;&nbsp;&nbsp;Sam je naterao Dženi da mu četiri puta pročita pismo u toku tri nedelje i svako čitanje kao da je dodavalo po jedan novi element penušavom vrenju u njemu. Većim delom se ovo dešavalo u tišini; za jedan deo je tražio pomoć.
<BR>&nbsp;&nbsp;&nbsp;&nbsp;&nbsp;Bio je verovao da je Prod njegov jedini kontakt sa svim onim što je bilo van njega samoga, a da su deca bila samo sustanari na ovoj gomili zgure na ivici čovečanstva. Gubitak Proda - a znao je sa neoborivom izvesnošću da više nikada neće videti starca - bio je gubitak samoga života.
<BR>&nbsp;&nbsp;&nbsp;&nbsp;&nbsp;U najmanju ruku, bio je to gubitak svega svesnog, usmerenog, predusretljivog; svega iznad onoga što radi povrće što se tiče života.
<BR>&nbsp;&nbsp;&nbsp;&nbsp;&nbsp;"Pitaj Bebu šta je to prijatelj."
<BR>&nbsp;&nbsp;&nbsp;&nbsp;&nbsp;"Kaže da je to neko ko produžava da te voli bez obzira na to da li mu se dopadaš ili ne."
<BR>&nbsp;&nbsp;&nbsp;&nbsp;&nbsp;Ali, opet, Prod i njegova žena su ga izbacili kad je počeo da im smeta, posle svih onih godina, a to je značilo da su bili spremni da ga izbace prve godine i druge i pete - sve vreme, bilo kad. Ne možeš reći da si deo ičega, ikoga ko se oseća slobodnim da ti tako nešto učini. Ali prijatelji... možda im se ne dopada samo za jedno kratko vreme, možda su ga voleli sve vreme dok je bio s njima.
<BR>&nbsp;&nbsp;&nbsp;&nbsp;&nbsp;"Pitaj Bebu da li stvarno možeš da budeš deo onoga koga voliš."
<BR>&nbsp;&nbsp;&nbsp;&nbsp;&nbsp;"Ona kaže samo ako voliš sebe."
<BR>&nbsp;&nbsp;&nbsp;&nbsp;&nbsp;Njegov cilj, njegova krajnja tačka, godinama je bila ona stvar koja mu se desila na obali vira. Morao je to da razume. Ako bi to mogao da razume, bio je siguran da bi sve razumeo. Jer za trenutak je postojao onaj drugi, i on sam, a strujanje između njih bez straža ili zastora ili barijera - bez jezika preko koga se sapliće, bez pojmova koji se pogrešno shvataju, bez ičega sem stapanja.
<BR>&nbsp;&nbsp;&nbsp;&nbsp;&nbsp;Šta je on tad bio? Kako je ono rekla Dženi?
<BR>&nbsp;&nbsp;&nbsp;&nbsp;&nbsp;Idiot, rekla je, jeste odrasla osoba koja može da čuje samo nemušti govor dece. Onda - šta je bilo ono biće sa kojim se stopio onog strašnog dana?
<BR>&nbsp;&nbsp;&nbsp;&nbsp;&nbsp;"Pitaj Bebu šta je odrastao čovek koji može da govori kao deca."
<BR>&nbsp;&nbsp;&nbsp;&nbsp;&nbsp;"Kaže, čedan."
<BR>&nbsp;&nbsp;&nbsp;&nbsp;&nbsp;On je bio idiot koji je mogao da čuje bezglasan žagor. Ona je bila čedna jer je mogla da ga izgovori kao odrasli.
<BR>&nbsp;&nbsp;&nbsp;&nbsp;&nbsp;"Pitaj Bebu šta se desi ako su idiot i čedan blizu jedno drugome."
<BR>&nbsp;&nbsp;&nbsp;&nbsp;&nbsp;"Kaže ako se samo dodirnu, čedan više neće biti čedan, a idiot više neće biti idiot."
<BR>&nbsp;&nbsp;&nbsp;&nbsp;&nbsp;Razmišljao je. Čednost je najlepša stvar na svetu. I odmah se upita - A šta je to tako lepo u čednosti? I odgovor, ovoga puta isto tako brz kao i Bebin: Lepo je čekanje.
<BR>&nbsp;&nbsp;&nbsp;&nbsp;&nbsp;Čekanje da prestane čednost. I idiot je takođe čekao da prestane njegov idiotizam, ali je bio ružan dok je čekao. Dakle, i jedno i drugo se završava u sastanku, u zamenu za stapanje.
<BR>&nbsp;&nbsp;&nbsp;&nbsp;&nbsp;Sam je odjednom postao duboko zadovoljan. Jer je zaključio da je nešto stvorio, umesto da uništi nešto... i kad ga je izgubio, bol zbog gubitka je bio opravdan. Kad je izgubio Prodove, bol nije vredeo ništa.
<BR>&nbsp;&nbsp;&nbsp;&nbsp;&nbsp;Šta ja to radim? Šta ja to radim? - divlje je razmišljao. Stalno pokušavam da otkrijem šta sam i čemu pripadam... Da li je to još jedan vid bivanja odbačenim, nakaznim, drugačijim?
<BR>&nbsp;&nbsp;&nbsp;&nbsp;&nbsp;"Pitaj Bebu kakvi ljudi stalno pokušavaju da otkriju šta su i čemu pripadaju."
<BR>&nbsp;&nbsp;&nbsp;&nbsp;&nbsp;"Kaže, svakakvi."
<BR>&nbsp;&nbsp;&nbsp;&nbsp;&nbsp;"Kakav sam onda ja?" prošaputa Sam. Čitav minut kasnije on se razdra: "Kakav!?"
<BR>&nbsp;&nbsp;&nbsp;&nbsp;&nbsp;"Čuti, čekaj malo. Nema načina da to izrazi... ovaj... Evo. Kaže da je on mozak razmišljač, a ja sam telo, a bliznakinje su ruke i noge, a ti si glava. Kaže da 'ja' znači svi mi."
<BR>&nbsp;&nbsp;&nbsp;&nbsp;&nbsp;"Ja pripadam. Ja pripadam. Ja sam deo tebe, deo tebe i deo tebe."
<BR>&nbsp;&nbsp;&nbsp;&nbsp;&nbsp;"Glava, glupane."
<BR>&nbsp;&nbsp;&nbsp;&nbsp;&nbsp;Sam je mislio da će mu srce prepući. Pogledao ih je sve redom: ruke se savijaju i dohvataju, telo, elektronski računar bez mozga ali zato nepogrešiv, i - glava da svim tim upravlja.
<BR>&nbsp;&nbsp;&nbsp;&nbsp;&nbsp;"Porašćemo, Bebo. Tek smo se rodili!"
<BR>&nbsp;&nbsp;&nbsp;&nbsp;&nbsp;"Kaže, nikako. Kaže, ne sa takvom glavom. Mi možemo praktično sve da učinimo, ali najverovatnije nećemo. Kaže da jesmo nešto, ali da je to nešto idiot."
<BR>&nbsp;&nbsp;&nbsp;&nbsp;&nbsp;I tako je Sam spoznao sebe; i kao i šačica ljudi koji su to učinili pre njega, našao je, na ovom vrhuncu, krševito podnožje planine.
</P></TD></TR></TABLE>
<P class="next">
<A HREF=p2.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
