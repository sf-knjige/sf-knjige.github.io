<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>ISTORIČAR
<P>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Janov Pelorat bio je sedokos i lice mu je, u trenucima opuštenosti, delovalo nekako ispražnjeno. U stvari, gotovo se sve njegovo vreme i sastojalo od trenutaka opuštenosti. Bio je prosečne visine i težine, i po pravilu se kretao bez žurbe i govorio razmišljajući o svakoj reči.
<BR>&nbsp;&nbsp;&nbsp;&nbsp;&nbsp;Jos nijednom u životu ne beše napustio Terminus - što je već samo po sebi bilo neuobičajeno, a pogotovo za nekog iz njegove profesije. Ni sam, pritom, nije bio načisto da li je zarad opsednutosti istorijom - ili uprkos bavljenja njome - postao izrazit kabinetski tip.
<BR>&nbsp;&nbsp;&nbsp;&nbsp;&nbsp;Opsednutost istorijom zaskočila ga je sasvim neočekivano, u petnaestoj godini, kada je, prilikom neke lakše boljke, dobio na poklon jednu knjigu sa prastarim legendama. U njoj se prvi put susreo sa sveprožimajućom temom koja je govorila o jednom svetu usamljenom i zabačenom - svetu koji toga čak nije bio ni svestan, iz jednostavnog razloga što za drugo nije ni znao.
<BR>&nbsp;&nbsp;&nbsp;&nbsp;&nbsp;Boljke nesta kao da beše rukom odnesena. U naredna dva dana uspeo je da knjigu pročita tri puta, i da napusti postelju. Dan nakon toga proveo je u svom računarskom terminalu, u traganju za svakim zapisom koje je Univerzitetska biblioteka u Terminusu mogla imati o sličnim legendama.
<BR>&nbsp;&nbsp;&nbsp;&nbsp;&nbsp;Upravo takve legende nastaviće da plene njegovu pažnju i tokom mnogih godina koje će tek doći. Univerzitetska biblioteka u Terminusu bila je, u tom smislu, dragoceni izvor, ali tokom godina, otkrio je sve brojne radosti što ih mogu doneti međubibliotečke pozajmice. Čuvao je u svom posedu i kopije koje je, putem hiperradijacionih signala, pribavio s najudaljenijih mesta - stigavši, tako, čak i do Ifnije.
<BR>&nbsp;&nbsp;&nbsp;&nbsp;&nbsp;U međuvremenu postao je profesor drevne istorije i upravo se nalazio na svom prvom dopustu - prvom u trideset sedam godina; dopust je zatražio nošen mišlju da preduzme - prvi put da se otisne u svemir - putovanje do samog Trantora.
<BR>&nbsp;&nbsp;&nbsp;&nbsp;&nbsp;Pelorat je bio savršeno svestan činjenice da je za jednog žitelja Terminusa bilo krajnje neobično da nikad nije zakoračio u svemir. Razume se, nijednog mu trenutka nije bila namera da se istakne na takav osobit način. Jednostavno, kada god bi se našao u prilici da krene u svemir isprečila bi mu se kakva nova knjiga, neka nova studija, tek iskrsla analiza. Onda bi on putovanje odložio sve dok nova tema ne bi bila do kraja isceđena, pridodavši, ukoliko je to bilo moguće, neki vlastiti podatak, zamisao ili pretpostavku čitavoj planini sakupljenih činjenica. Na kraju je jedino žalio što putovanje na Trantor nikad nije uspeo da ostvari.
<BR>&nbsp;&nbsp;&nbsp;&nbsp;&nbsp;Trantor je nekad bio prestonica prvog Galaktičkog carstva. Predstavljao je carsko sedište tokom dvanaest hiljada godina, pošto je, prethodno, bio prestonica jednog od najvažnijih preimperijalnih kraljevstava - koje je, malo pomalo, svladalo ili na neki drugi način apsorbovalo druga kraljevstva izrastavši tako u Carstvo.
<BR>&nbsp;&nbsp;&nbsp;&nbsp;&nbsp;Trantor je bio grad - planeta, sav odeven u metalno ruho. Podatke o tome Pelorat je našao u delima Gala Dornika, koji je na Trantor prispeo u doba samog Harija Seldona. Dornikova knjiga o Trantoru bila je davno iscrpljena, i primerak koji je Pelorat držao u svom posedu lako se mogao prodati po ceni koja je premašivala naučnikove šestomesečne prihode. Uprkos tome, već i sama pomisao da se od nje rastane mogla se kod istoričara izvrgnuti u istinsku moru.
<BR>&nbsp;&nbsp;&nbsp;&nbsp;&nbsp;Razume se, ono za čim je Pelorat žudeo, bar kada je Trantor bio u pitanju, bila je Galaktička biblioteka, koja je u doba Carstva (tada je nosila ime Carske biblioteke) bila najveća u čitavoj Galaksiji. Trantor je predstavljao prestonicu najvećeg i najmnogoljudnijeg carstva koje je ljudska rasa ikad videla. Bio je to jedinstven planetarni grad, sa stanovništvom koje je znatno premašivalo cifru od četrdeset milijardi duša, i u njegovoj Biblioteci steklo se sve što je predstavljalo izraz stvaralačkih (i ne baš uvek stvaralačkih) pregnuća čovečanstva - punu sumu njegovih saznanja. Sve je to bilo kompjuterizovano na tako složen način da su bili potrebni vrsni stručnjaci da bi se uopšte moglo rukovati računarima.
<BR>&nbsp;&nbsp;&nbsp;&nbsp;&nbsp;Međutim, što je bilo najvažnije, Biblioteka je ostala pošteđena svih razaranja. Pelorat se nije mogao oteti osećanju zadivljenosti kada je god o tome razmišljao. Kada je, pre skoro dva i po stoleća, Trantor najzad pao i bio opljačkan, prošao je kroz užasna razaranja - užasna do te mere da je priče o ljudskom jadu i propasti bilo naprosto nepodnošljivo čak i slušati; pa ipak, Biblioteka je preživela, ostavši pod zaštitom (tako su kazivale priče) samih studenata, koji su iznašli izvanredno domišljata oružja da je odbrane. (Neki su ipak mislili da je navodno požrtvovanje studenata predstavljalo tek puko romantično iskrivljavanje činjenica).
<BR>&nbsp;&nbsp;&nbsp;&nbsp;&nbsp;U svakom slučaju, Biblioteka je uspela da opstane tokom čitavog razdoblja pustošenja. Ebling Mis je, tragajući za Drugom zadužbinom i gotovo utvrdivši njen položaj, svoj rad obavio u još uvek netaknutoj Biblioteci, sred jadnih, ruševnih ostataka grada (u skladu sa pripovešću u koju su žitelji Zadužbine predano verovali, mada su se istoričari prema njoj uvek odnosili sa skepsom). Pripadnici triju naraštaja Darelovih - Bejta, Toran i Arkadi - boravili su, svako u nekom posebnom trenutku, na Trantoru. Medutim, Arkadi nikad nije bila u samoj Biblioteci, i od njenog vremena Biblioteka nije više imala nikakvog odjeka u galaktičkoj istoriji.
<BR>&nbsp;&nbsp;&nbsp;&nbsp;&nbsp;Niko među žiteljima Zadužbine nije bio na Trantoru tokom poslednjih stotinu dvadeset godina, ali nije bilo nikakvog razloga da se sumnja u to da Biblioteka i dalje postoji. Već sama činjenica da se o njoj ništa nije čulo predstavljala je najpouzdaniji dokaz da je još bila u životu. Jer, njeno uništenje zasigurno bi izazvalo kakvu - takvu buku.
<BR>&nbsp;&nbsp;&nbsp;&nbsp;&nbsp;Biblioteka je sada bez sumnje predstavljala anahronizam, arhaični preostatak prošlosti - bila je to već u doba Eblinga Misa - ali upravo je to bila činjenica koja ju je činila toliko privlačnom. Pelorat bi s uživanjem trljao ruke svaki put kada bi mislio o staroj, već ozbiljno demodiranoj Biblioteci. Jer, što je starija i demodiranija bila, to su veći izgledi bili da će u njoj pronaći ono za čim je tragao. Često je, sanjareći, video sebe kako ulazi u Biblioteku i uzdržana daha pita: "Da nije, kojim slučajem, Biblioteka osavremenjana? Da niste slučajno bacili stare trake i kompjuterske zapise?" I uvek bi zamišljao kako mu prastari, prašnjavi bibliotekar odgovara: "Kakva je nekad bila, Profesore, takva je i danas."
<BR>&nbsp;&nbsp;&nbsp;&nbsp;&nbsp;A sada, njegovi su snovi bili na putu da se ispune. Sama gradonačelnica se potrudila da ga u to uveri. Istina, nije mu bilo jasno kojim se putem obavestila o njegovom radu. Mnogi od njegovih radova ostali su tokom niza godina neobjavljeni. Veoma mali broj njegovih radova činio se pogodnim za objavljivanje, a i ono što je objavio jedva da je ostavilo nekog traga. Pa ipak, čini se da se nije zalud govorilo da Bronzana Brano zna sve što se dogada na Terminusu, i da joj oko dospeva i do najzabitijih budžaka. Pelorat je gotovo bio sklon da u to poveruje, ali tako mu svega, zašto u tom slučaju nije ranije uočila važnost njegovog rada i makar ga u najskromnijoj meri finansijski potpomogla?
<BR>&nbsp;&nbsp;&nbsp;&nbsp;&nbsp;Po svemu sudeći, pomisli on sa nesputanom gorčinom, Zadužbina je svoj pogled čvrsto usmerila isključivo prema budućnosti. Drugo carstvo i njihova sudbina obuzimala ju je do srži. Nije bilo ni vremena ni želje da se zaviri u prošlost - a usamljeni pojedinci koji su to činili delovali su razdražujuće.
<BR>&nbsp;&nbsp;&nbsp;&nbsp;&nbsp;Šta više, delovali su budalasto, ali on, jednostavno, to nije mogao od sebe odagnati. A možda je tako bilo i bolje. Mogao je na taj način čitavu tu veliku potragu navaliti samo sebi na pleća, siguran da će doći dan kada će ga konačno prihvatiti kao velikog Pionira Nezaobilaznog.
<BR>&nbsp;&nbsp;&nbsp;&nbsp;&nbsp;To je, razume se, značilo (bilo je u njemu previše intelektualnog poštenja da bi odbio da to prizna) da je i on sam obuzet budućnošću - budućnošću koja će mu konačno doneti priznanja, i u kojoj će biti izjednačen sa samim Harijem Seldonom. Zapravo, čak će ga i nadvisiti - jer, kako bi se puka prognoza jasne hiljadugodišnje budućnosti uopšte mogla meriti sa izvlačenjem iz zaborava izgubljene prošlosti stare dvadeset pet milenijuma?
<BR>&nbsp;&nbsp;&nbsp;&nbsp;&nbsp;Gradonačelnica je rekla da će to biti prvog dana posle nove pojave Seldonove prikaze. To je, odista, bio jedini razlog što se i Pelorat zainteresovao za novu Seldonovu krizu - koja je već mesecima zaokupljala svakog pojedinca na Terminusu i, zapravo, gotovo čitavu Federaciju.
<BR>&nbsp;&nbsp;&nbsp;&nbsp;&nbsp;Njemu, lično, činilo se savršeno beznačajnim pitanje da li će sedište Zadužbine ostati ovde na Terminusu ili će se premestiti negde drugde. I sada, kada je kriza bila razrešena, i dalje mu je ostalo nejasno koje je stanovište Seldon zagovarao; nije bio siguran, čak, da je predmet spora uopšte bio spomenut.
<BR>&nbsp;&nbsp;&nbsp;&nbsp;&nbsp;Bilo mu je dovoljno da se Seldon konačno pojavio, i da je dugoočekivani dan osvanuo.
<BR>&nbsp;&nbsp;&nbsp;&nbsp;&nbsp;Tek je bilo prošlo dva časa popodne kada se jedno vozilo zaustavilo na putu ispred njegove donekle zabačene kuće u užem predgrađu Terminusa.
<BR>&nbsp;&nbsp;&nbsp;&nbsp;&nbsp;Vrata na vozilu su se otvorila i jedan oficir u uniformi Bezbednosti iziđe iz njih. Iza njega pojavi se neki mladi čovek, u pratnji dvojice stražara.
<BR>&nbsp;&nbsp;&nbsp;&nbsp;&nbsp;I protiv svoje volje Pelorat se oseti impresioniranim. Ne samo što je gradonačelnica poznavala njegov rad, već mu je, očito, pridavala i najveću važnost. Osoba koja je trebalo da mu bude saputnik prispela je u pratnji počasne straže; trebalo je da upravlja brodom koji mu je bio dodeljen - prvoklasnim brodom. Odista, bilo je to veoma laskavo. Veoma...
<BR>&nbsp;&nbsp;&nbsp;&nbsp;&nbsp;Peloratov domoupravitelj otvori kapiju. Mladić uđe, a dvojica stražara postaviše se s obe strane kapije. Osmotrivši kroz prozor, Pelorat vide da je oficir ostao napolju, i da još jedno vozilo pristiže. Dodatna počasna pratnja!
<BR>&nbsp;&nbsp;&nbsp;&nbsp;&nbsp;Prilično zbunjujuće!
<BR>&nbsp;&nbsp;&nbsp;&nbsp;&nbsp;On se okrenu i u sobi ugleda mladića; iznenaden, on ga prepoznade. Viđao ga je već ranije tokom holografskih predstava. Onda mu se obrati: "Vi ste, zar ne, onaj većnik... Treviz!"
<BR>&nbsp;&nbsp;&nbsp;&nbsp;&nbsp;"Golan Treviz. U pravu ste. A vi ste profesor Janov Pelorat?"
<BR>&nbsp;&nbsp;&nbsp;&nbsp;&nbsp;"Da, da", odgovori Pelorat. "Da li ćete to vi..."
<BR>&nbsp;&nbsp;&nbsp;&nbsp;&nbsp;"Tako je, bićemo saputnici", odgovori Treviz ukočeno. "Odnosno, tako su mi bar rekli."
<BR>&nbsp;&nbsp;&nbsp;&nbsp;&nbsp;"Ali vi niste istoričar."
<BR>&nbsp;&nbsp;&nbsp;&nbsp;&nbsp;"Ne, nisam. Kao što i sami rekoste, ja sam većnik. Političar."
<BR>&nbsp;&nbsp;&nbsp;&nbsp;&nbsp;"Da... Da... Ali o čemu ja to razmišljam? Ja sam istoričar, prema tome za drugim nema ni potrebe. Vi sigurno umete da upravljate svemirskim brodom?"
<BR>&nbsp;&nbsp;&nbsp;&nbsp;&nbsp;"Da, prilično sam vešt u tome."
<BR>&nbsp;&nbsp;&nbsp;&nbsp;&nbsp;"Pa, to je upravo ono što nam treba. Sjajno! Bojim se, međutim, da ne spadam među one vaše praktične mislioce, mladiću, te, ako ste vi jedan od njih predstavljaćemo odista skladan par."
<BR>&nbsp;&nbsp;&nbsp;&nbsp;&nbsp;Treviz uzvrati: "U ovom času nisam baš obuzet savršenošću vlastite sposobnosti mišljenja, ali čini mi se da nemamo drugog izbora do da pokušamo da budemo skladan par."
<BR>&nbsp;&nbsp;&nbsp;&nbsp;&nbsp;"Nadajmo se, u tom slučaju, da ću biti u stanju da prevaziđem svoju nelagodnost u odnosu na svemir. Znate li, većniče, da još nikad nisam kročio u kosmos? Ja sam vam pravi pravcati puzavac - čini mi se da se to tako kaže. Ali da popijete šolju čaja? Reći ću Klodi da nam pripremi nešto. Najzad, koliko se ja u te stvari razumem, čini mi se da će još potrajati pre no što krenemo. Razume se, spreman sam da smesta krenemo. Imam sve što je potrebno za obojicu. Naša gradonačelnica je bila izvanredno predusretljiva. Zadivljujuća je prosto tolika njena zainteresovanost za ovaj projekat."
<BR>&nbsp;&nbsp;&nbsp;&nbsp;&nbsp;Treviz upita: "Znači, znali ste o svemu ovome? Koliko dugo?"
<BR>&nbsp;&nbsp;&nbsp;&nbsp;&nbsp;"Gradonačelnica me je pozvala" (on se lako namršti, kao da pokušava da izvede preciznu računicu) "pre dve, možda tri nedelje. Bio sam očaran. A sada, pošto mi je konačno sasvim jasno da ću imati kao saputnika pilota a ne nekog istoričara, očaran sam, mladiću, što ću vas imati kraj sebe."
<BR>&nbsp;&nbsp;&nbsp;&nbsp;&nbsp;"Pre dve, možda tri nedelje", ponovi Treviz, pomalo zbunjeno. "Znači, bila je u pripravnpsti sve ovo vreme. A ja..." Glas mu zamre.
<BR>&nbsp;&nbsp;&nbsp;&nbsp;&nbsp;"Izvinite?"
<BR>&nbsp;&nbsp;&nbsp;&nbsp;&nbsp;"Ništa, profesore. Imam rđavu naviku da mrmljam sam za sebe. Imaćete priliku da se na to naviknete, ukoliko nam se putovanje oduži."
<BR>&nbsp;&nbsp;&nbsp;&nbsp;&nbsp;"Hoće. Hoće", odgovori Pelorat vukući svog gosta prema obedovaonici, gde je njegov domoupravitelj već poslužio čaj. "Bez ikakvih rezervi. Gradonačelnica je rekla da možemo ostati koliko god budemo želeli i da je čitava Galaksija pred našim nogama; povrh svega, da se možemo osloniti na fondove Zadužbine gde god se budemo našli. Rekla je, razume se, i da treba da budemo razumni. Toliko sam joj mogao obećati." On se prigušeno nasmeja i protrlja ruke. "Sedite, dragi moj mladiću, samo sedite. Možda nam je ovo, znate, za dugo vremena, poslednji obed na Terminusu."
<BR>&nbsp;&nbsp;&nbsp;&nbsp;&nbsp;Treviz sede. Zatim upita: "Profesore, imate li nekog od porodice?"
<BR>&nbsp;&nbsp;&nbsp;&nbsp;&nbsp;"Imam jednog sina. Zaposlen je na univerzitetu Santani. Hemičar je, ili nešto poput toga. Ostao je uz svoju majku. Ona i ja već dugo ne živimo zajedno, te, kao što vidite, nemam nikakvih obaveza, nikoga čiji bih život stavio na kocku. Verujem da ni vi nemate nikoga - poslužite se sendvičima, dragi dečače."
<BR>&nbsp;&nbsp;&nbsp;&nbsp;&nbsp;"Nikoga, bar trenutno. Nekoliko žena. Tek tako, dođu i odu."
<BR>&nbsp;&nbsp;&nbsp;&nbsp;&nbsp;"Da. Da. Izvanredno, kad se tako sredi stvar. Zaista izvanredno, naročito kad shvatite da te stvari ne morate uzimati ozbiljno... Nemate ni dece, pretpostavljam?"
<BR>&nbsp;&nbsp;&nbsp;&nbsp;&nbsp;"Nemam."
<BR>&nbsp;&nbsp;&nbsp;&nbsp;&nbsp;"Odlično! Znate, u divnom sam raspoloženju. Malo sam se zbunio kad ste ušli. Priznajem to. Ali smatram da ste izvanredni. Ono što mi je potrebno jesu mladost i zanos i neko ko ume da se snađe u Galaksiji. Znate, naš je zadatak da tragamo. Biće to nesvakidašnja potraga." Na Peloratovom mirnom licu i u tihom glasu ukaza se neobična razdraganost, a da se ni izraz ni intonacija nimalo nisu izmenili. "Pretpostavljam da ste sa svime upoznati?"
<BR>&nbsp;&nbsp;&nbsp;&nbsp;&nbsp;Trevizove se oči suziše. "U vezi s nesvakidašnjom potragom?"
<BR>&nbsp;&nbsp;&nbsp;&nbsp;&nbsp;"Da, upravo tako. Biser najveće vrednosti skriven je negde na nekom od desetina miliona naseljenih svetova u Galaksiji, a o mestu gde se nalazi imamo samo najbleđu predstavu. Uprkos svemu, biće to neverovatan zgoditak ukoliko uspemo da ga pronađemo. Ukoliko nas dvojica u tome uspemo, dragi mladiću - trebalo bi da kažem Trevize, jer ne bih želeo da se ponašam pokroviteljski - naša će imena živeti stolećima, sve do kraja vremena."
<BR>&nbsp;&nbsp;&nbsp;&nbsp;&nbsp;"Zgoditak o kojem govorite... taj biser neprocenjive vrednosti..."
<BR>&nbsp;&nbsp;&nbsp;&nbsp;&nbsp;"Ponašam se kao Arkadi Darel - znate tu spisateljicu - kada je govorila o Drugoj zadužbini, zar ne? Nije ni čudo da izgledate tako zabezeknuti." Pelorat povi glavu unazad kao da namerava da se gromko nasmeje, ali se samo jedva primetno nasmeši. "Ne, nije to ništa do te mere glupavo i nevažno, uveravam vas."
<BR>&nbsp;&nbsp;&nbsp;&nbsp;&nbsp;Treviz upita: "Ako ne govorite o Drugoj zadužbini, profesore, o čemu onda govorite?"
<BR>&nbsp;&nbsp;&nbsp;&nbsp;&nbsp;Pelorat se iznenada uozibilji, a onda reče gotovo izvinjavajući se: "Ah, znači da vam gradonačelnica ipak nije rekla? Baš čudno. Proveo sam decenije jedeći se na vladu, zbog njene nesposobnosti da shvati moj rad, a sada se gradonačelnica Brano pokazala toliko plemenitom."
<BR>&nbsp;&nbsp;&nbsp;&nbsp;&nbsp;"Da", odgovori Treviz i ne pokušavajući da ukloni prizvuk ironije iz svog glasa, "ona je žena koja izvanredno krije svoje filantropske porive, ali znate, nije mi ništa rekla o svemu o čemu pričate."
<BR>&nbsp;&nbsp;&nbsp;&nbsp;&nbsp;"Znači, nisu vam poznata moja istraživanja?"
<BR>&nbsp;&nbsp;&nbsp;&nbsp;&nbsp;"Nisu. Izvinjavam se zbog toga."
<BR>&nbsp;&nbsp;&nbsp;&nbsp;&nbsp;"Nemojte se izvinjavati. Sve je u najboljem redu. Nisam baš dizao veliku buku oko svega toga. Pa, dozvolite mi onda da vam kažem. Vi i ja poći ćemo u traganje - s izvrsnim izgledima da je i pronademo - za Zemljom."
<BR>
<BR>&nbsp;&nbsp;&nbsp;&nbsp;&nbsp;10.
<BR>&nbsp;&nbsp;&nbsp;&nbsp;&nbsp;Te noći Treviz je veoma loše spavao.
<BR>&nbsp;&nbsp;&nbsp;&nbsp;&nbsp;Sve vreme batrgao se u zatvorskoj ćeliji koju je ona stara žena sagradila oko njega. I nikako mu nije uspevalo da pronađe način da iz nje iziđe.
<BR>&nbsp;&nbsp;&nbsp;&nbsp;&nbsp;Trebalo je da pođe u izgnanstvo i tu nije bilo pomoći. Bila je ledeno neumoljiva i čak se nije ni potrudila da prikrije neustavnost svoga dela. On se oslonio na svoja prava kao većnik i građanin Federacije, ali ona na njih nije obratila ni zericu pažnje.
<BR>&nbsp;&nbsp;&nbsp;&nbsp;&nbsp;A evo sada tog Pelorata, čudnog starog univerzitetlije koji kao da je imao neko svoje mesto u svetu kome uopšte nije pripadao, gde mu kazuje kako je neustrašiva stara gospa već nedeljama predano i postojano obavljala pripreme za sve ovo.
<BR>&nbsp;&nbsp;&nbsp;&nbsp;&nbsp;Zaista se osećao kao 'junoša', kako ga je izvolela da oslovi.
<BR>&nbsp;&nbsp;&nbsp;&nbsp;&nbsp;Trebalo je da pođe u izgnanstvo sa jednim istoričarem koji nije prestajao da ga oslovljava sa 'dragi moj mladiću', i koji je, po svemu sudeći, uživao u radosti što će otpočeti svoje galaktičko traganje za - Zemljom?
<BR>&nbsp;&nbsp;&nbsp;&nbsp;&nbsp;Tako mu Mazgovljeve babe, šta li je samo trebalo da znači ta Zemlja?
<BR>&nbsp;&nbsp;&nbsp;&nbsp;&nbsp;Trebalo je da pita. Oh, pa da! Postavio je to pitanje istog trenutka kada je njeno ime bilo spomenuto.
<BR>&nbsp;&nbsp;&nbsp;&nbsp;&nbsp;Upitao je: "Izvinite, profesore, ali ja sam potpuna neznalica što se tiče vašeg predmeta i nadam se da vam neće smetati ukoliko vas zamolim da mi objasnite na najjednostavniji način šta je zapravo Zemlja?"
<BR>&nbsp;&nbsp;&nbsp;&nbsp;&nbsp;Pelorat se ozbiljno zagleda u njega, dok su sekunde lagano promicale. Napokon odgovori: "Zemlja je planeta. Prvobitna planeta. Ona na kojoj se, dragi moj mladiću, ljudska rasa prvi put pojavila."
<BR>&nbsp;&nbsp;&nbsp;&nbsp;&nbsp;Treviz razrogači oči. "Prvi put pojavila? A odakle?"
<BR>&nbsp;&nbsp;&nbsp;&nbsp;&nbsp;"Niotkuda. Reč je o planeti na kojoj se čovečanstvo, tokom dugih evolucionih procesa, razvilo iz nižih životinjskih redova."
<BR>&nbsp;&nbsp;&nbsp;&nbsp;&nbsp;Treviz se za trenutak zamisli, a onda odmahnu glavom. "Ne shvatam šta hoćete da kažete."
<BR>&nbsp;&nbsp;&nbsp;&nbsp;&nbsp;Izraz zbunjenosti nakratko minu Peloratovim licem. On pročisti grlo i reče: "Postojalo je doba kada na Terminusu uopšte nije bilo ljudskih bića. Ljudi su ovamo došli i naselili se sa drugih svetova. Pretpostavljam da vam je to poznato?"
<BR>&nbsp;&nbsp;&nbsp;&nbsp;&nbsp;"Da, naravno", uzvrati Treviz nestrpljivo. Išla mu je na živce iznenadna sagovornikova potreba da izigrava prosvetitelja.
<BR>&nbsp;&nbsp;&nbsp;&nbsp;&nbsp;"Odlično, onda. To se odnosi i na sve druge svetove. Anakreon, Santani, Kalgan - sve redom. Svi su oni, u nekom trenutku u prošlosti, bili utemeljeni. Ljudi su na njih stizali sa drugih svetova. To se odnosi i na sam Trantor. Verovatno je bio velika metropola tokom dvadeset hiljada godina, ali pre toga nije."
<BR>&nbsp;&nbsp;&nbsp;&nbsp;&nbsp;"Gle, a kakav je bio pre toga?"
<BR>&nbsp;&nbsp;&nbsp;&nbsp;&nbsp;"Pust. Ili, barem, nije na njemu bilo ljudi."
<BR>&nbsp;&nbsp;&nbsp;&nbsp;&nbsp;"U to je teško poverovati."
<BR>&nbsp;&nbsp;&nbsp;&nbsp;&nbsp;"Ipak je istina. Stari zapisi svedoče o tome."
<BR>&nbsp;&nbsp;&nbsp;&nbsp;&nbsp;"Odakle su, onda, prispeli prvi stanovnici Trantora?"
<BR>&nbsp;&nbsp;&nbsp;&nbsp;&nbsp;"Niko to pouzdano ne zna. Postoji na stotine planeta koje za sebe tvrde da su bile naseljene u maglovito doba duboke prošlosti; njihovi žitelji ispredaju kićene pripovesti o načinima na koje su prvi došljaci na njih prispeli. Istoričari, medutim, odbacuju takve skaske, sve vreme bistreći Pitanje Porekla."
<BR>&nbsp;&nbsp;&nbsp;&nbsp;&nbsp;"Šta to znači? Nikad nisam čuo za tako nešto."
<BR>&nbsp;&nbsp;&nbsp;&nbsp;&nbsp;"To me nipošto ne iznenađuje. Danas to baš nije popularan istorijski problem, priznajem to, ali u jednom razdoblju tokom opadanja Carstva izvestan broj intelektualaca ozbiljno se pozabavio njime. Salvor Hardin ga samo kratko pominje u svojim memoarima. Reč je o pitanju identiteta i položaja one planete na kojoj je sve započelo. Ako bacimo pogled unazad kroz vreme, videćemo kako se čovečanstvo sa najmlađih naseljenih svetova pomera ka starijim, pa ka još starijim, sve dok se konačno ne usmeri na samo jednu planetu - onu prvobitnu."
<BR>&nbsp;&nbsp;&nbsp;&nbsp;&nbsp;Treviz za trenutak pomisli da postoji očigledna praznina u prikazanoj shemi. "Nije li ipak moguće da postoji veći broj prvobitnih planeta?"
<BR>&nbsp;&nbsp;&nbsp;&nbsp;&nbsp;"Nikako. Sva ljudska bića, širom Galaksije, porod su jedne jedinstvene vrste. A jedna jedinstvena vrsta nije mogla nastati na nekoliko planeta. Isključeno."
<BR>&nbsp;&nbsp;&nbsp;&nbsp;&nbsp;"Kako to znate?"
<BR>&nbsp;&nbsp;&nbsp;&nbsp;&nbsp;"Pre svega..." Pelorat dodirnu kažiprst leve kažiprstom svoje desne šake, kao da želi bolje da razmisli o onome što je izvan svake sumnje trebalo da bude dugačko i složeno izlaganje. A onda spusti obe ruke i reče savršeno ozbiljnim glasom: "Dragi moj mladiću, dajem vam svoju najčasniju reč."
<BR>&nbsp;&nbsp;&nbsp;&nbsp;&nbsp;Treviz se učtivo nakloni i reče: "Profesore, ni u snu ne bih u nju posumnjao. Postavimo, stoga, stvar ovako: to što postoji jedna prvobitna planeta ne znači da ih ne bi moglo postojati na stotine koje teže da za sebe prisvoje takvu počast?"
<BR>&nbsp;&nbsp;&nbsp;&nbsp;&nbsp;"Ne samo da bi mogle postojati, već uistinu postoje. Ali nijedna od tih stotina planeta koje traže da im se prizna prvobitnost ne odaje ni najmanji trag da je na njoj postojala protohipersvemirska zajednica, a da i ne govorimo o tragovima Ijudske evolucije iz nižih organizama."
<BR>&nbsp;&nbsp;&nbsp;&nbsp;&nbsp;"Sledstveno tome, želite da kažete da postoji prvobitna planeta, ali da, iz nekog razloga, ne postavlja pitanje svog prioriteta?"
<BR>&nbsp;&nbsp;&nbsp;&nbsp;&nbsp;"Pogodili ste posred mete."
<BR>&nbsp;&nbsp;&nbsp;&nbsp;&nbsp;"I sad krećete u potragu za njom?"
<BR>&nbsp;&nbsp;&nbsp;&nbsp;&nbsp;"Obojica krećemo. To nam je zadatak. Gradonačelnica je već sve uredila. Vi ćete odvesti naš brod na Trantor."
<BR>&nbsp;&nbsp;&nbsp;&nbsp;&nbsp;"Na Trantor? Ali Trantor nije prvobitna planeta. Maločas ste to sami rekli."
<BR>&nbsp;&nbsp;&nbsp;&nbsp;&nbsp;"Razume se da nije. Zemlja je ta planeta."
<BR>&nbsp;&nbsp;&nbsp;&nbsp;&nbsp;"Pa onda, zašto mi ne kažete da odvezem brod do Zemlje?"
<BR>&nbsp;&nbsp;&nbsp;&nbsp;&nbsp;"Očigledno je da nisam bio dovoljno jasan. Zemlja je mitsko ime. Utemeljena je u drevnim legendama. Značenje tog imena ništa nam pouzdano ne kazuje, ali nam je taj dvosložni sinonim najpogodniji da označimo 'prvobitnu planetu ljudske rase'. Međutim, sasvim je nepoznato koja je ta jedna određena planeta u kosmosu koja zasluženo nosi ime Zemlja."
<BR>&nbsp;&nbsp;&nbsp;&nbsp;&nbsp;"Da li ćemo to saznati na Trantoru?"
<BR>&nbsp;&nbsp;&nbsp;&nbsp;&nbsp;"Nadam se da ću tamo naići na neki podatak, to sigurno. Na Trantoru je Galaktička biblioteka, najveća u sistemu."
<BR>&nbsp;&nbsp;&nbsp;&nbsp;&nbsp;"Nema sumnje da su Biblioteku već pretražili oni koji su, još u doba Prvog carstva, bili zainteresovani za Pitanje Porekla."
<BR>&nbsp;&nbsp;&nbsp;&nbsp;&nbsp;Pelorat zamišljeno klimnu. "Svakako, ali po svoj prilici nisu kako valja obavili posao. Saznao sam mnogo o Pitanju Porekla, čak i stvari koje istrazivači od pre pet stotina godina verovatno nisu znali. Znate, stare zapise pregledao bih sa znatno više razumevanja za sam predmet. Razmišljam o tome već dugo, i čini mi se da sam otkrio jednu sjajnu mogućnost."
<BR>&nbsp;&nbsp;&nbsp;&nbsp;&nbsp;"Pretpostavljam da ste sve ovo ispričali gradonačelnici, i da se ona saglasila?"
<BR>&nbsp;&nbsp;&nbsp;&nbsp;&nbsp;"Saglasila? Dragi moj mladiću, bila je oduševljena. Rekla mi je da smatra sasvim izvesnim da je upravo Trantor mesto gde ću naći sve što mi je potrebno."
<BR>&nbsp;&nbsp;&nbsp;&nbsp;&nbsp;"Ne sumnjam u to", progunda Treviz.
<BR>&nbsp;&nbsp;&nbsp;&nbsp;&nbsp;Bio je to samo deo onoga što mu nije dalo da zaspi. Gradonačelnica ga je slala da otkrije što je god više moguće podataka o Drugoj zadužbini. Šalje ga zajedno sa Peloratom da bi tim tobožnjim traganjem za Zemljom prikrio svoj, pravi cilj - a traganje ih je moglo odvesti do bilo kog mesta u Galaksiji. Bio je to savršen plašt, doista, i on se i nehotice iskreno zadivi gradonačelničinoj lukavosti.
<BR>&nbsp;&nbsp;&nbsp;&nbsp;&nbsp;Pa ipak - Trantor? Kakvog je to moglo imati smisla? Kada se jednom nađu na Trantoru Pelorat će se zagnjuriti u Biblioteku, da, po svoj prilici, nikad više iz nje ne iziđe. Suočen sa nepreglednim policama sa knjigama, filmovima i drugim zapisima sasvim je sigurno da nikad to neće ni poželeti.
<BR>&nbsp;&nbsp;&nbsp;&nbsp;&nbsp;A pored toga?
<BR>&nbsp;&nbsp;&nbsp;&nbsp;&nbsp;Ebling Mis je takode jednom otišao na Trantor, u Mazgovljevo doba. Prema predanju, tamo je ustanovio tačan polozaj Druge zadužbine, ali je umro pre no što je obelodanio tajnu. Isto se zbilo i sa Arkadi Darel; i njoj je pošlo za rukom da utvrdi mesto Druge zadužbine. Ali njeno otkriće bilo je vezano za sam Terminus, i tu je gnezdo Druge zadužbine bilo jednostavno zbrisano. Druga zadužbina mogla se sada nalaziti bilo gde, te, prema tome, šta im je Trantor još mogao saopštiti? Kada bi se on upustio u traganje za Drugom zadužbinom svuda bi otišao pre nego na Trantor.
<BR>&nbsp;&nbsp;&nbsp;&nbsp;&nbsp;Pa ipak...
<BR>&nbsp;&nbsp;&nbsp;&nbsp;&nbsp;Šta je još Brano planirala on nije mogao znati, ali takođe, nimalo nije bio raspoložen da je posluša. Brano je - zar? - bila uzbuđena zbog odlaska na Trantor. Pa, ako Brano baš toliko želi da to bude Trantor, oni neće tamo poći. Poći će bilo kuda. Samo ne na Trantor!
<BR>&nbsp;&nbsp;&nbsp;&nbsp;&nbsp;Potpuno iznuren, dok se noć lagano primicala praskozorju, Treviz konačno zapade u grozničav san.
<BR>
<BR>&nbsp;&nbsp;&nbsp;&nbsp;&nbsp;11.
<BR>&nbsp;&nbsp;&nbsp;&nbsp;&nbsp;Dan posle hapšenja Treviza bio je za gradonačelnicu Brano veliki dan. Priznanja koja su je sustizala daleko su premašivala njene zasluge, a sam incident nijednom rečju nije bio pomenut.
<BR>&nbsp;&nbsp;&nbsp;&nbsp;&nbsp;Pa ipak, veoma je dobro znala da će se Veće ubrzo osloboditi svoje paralisanosti i da će pitanja stati da se javljaju sa svih strana. Morala je, stoga, brzo delati. Odloživši niz problema na stranu, odlučila je, tako, da se usredsredi na problem Treviza.
<BR>&nbsp;&nbsp;&nbsp;&nbsp;&nbsp;U trenutku dok su Treviz i Pelorat vodili razgovor o Zemlji, Brano se u svojoj gradonačelničkoj kancelariji sastala sa većnikom Mun Li Komporom. Dok je sedao sučelice njoj, s druge strane stola, nije mogla da odoli da mu u sebi ne oda priznanje.
<BR>&nbsp;&nbsp;&nbsp;&nbsp;&nbsp;Bio je niži i lakši od Treviza, i samo dve godine stariji. Obojica su tek nedavno stupili u Veće, bili su mladi i drski, i to je morala biti jedina činjenica koja ih je međusobno spajala, pošto su u svemu drugom bili sasvim različiti.
<BR>&nbsp;&nbsp;&nbsp;&nbsp;&nbsp;Dok se činilo da Treviz zrači oko sebe nekom mrgodnom snagom, iz Kompora je izbijala neka gotovo vedra samopouzdanost. Možda je to bilo usled njegove svetle kose i plavih očiju, sasvim neuobičajenih medu žiteljima Zadužbine. Pripisivali su mu gotovo žensku tananost, što ga je (bar je gradonačelnica tako sudila) u očima žena činilo manje privlačnim od Treviza. Bio je, ipak, sujetan na svoj izgled, nastojeći da iz njega izvuče što se više moglo; nosio je, tako, prilično dugu kosu i trudio se da uvek svaki uvojak bude na svom mestu. Stavljao je tanak sloj bledoplave šminke na gornje kapke, kako bi još više naglasio boju svojih očiju. (Stavljanje šminke različitih tonova među muškarcima postalo je tokom poslednjih desetak godina nešto sasvim uobičajeno).
<BR>&nbsp;&nbsp;&nbsp;&nbsp;&nbsp;Uopšte nije trčao za suknjama. Živeo je smireno sa svojom ženom, mada još nije podneo zahtev da mu se odobri potomstvo, a nije bilo poznato ni da je imao drugu, tajnu saputnicu. I po tome se razlikovao od Treviza, koji je žene menjao isto onoliko često koliko i jarko obojene pojaseve po kojima je bio nadaleko poznat.
<BR>&nbsp;&nbsp;&nbsp;&nbsp;&nbsp;Bilo je veoma malo stvari vezanih za obojicu mladih većnika koje Kodelova služba već nije znala, te je sam Kodel tiho sedeo u jednom krajičku kancelarije, odišući, kao i uvek, prijatnim, dobrim raspoloženjem.
<BR>&nbsp;&nbsp;&nbsp;&nbsp;&nbsp;Brano najzad otpoče: "Većniče Kompore, učinili ste Zadužbini veliku uslugu, ali na nesreću po vas, ona nije takve vrste da biste mogli biti javno pohvaljeni ili dobiti nagradu predviđenu za uobičajene prilike."
<BR>&nbsp;&nbsp;&nbsp;&nbsp;&nbsp;Kompor se nasmeši. Zubi su mu bili beli i pravilni, i Brano se u magnovenju zapita da li svi žitelji Siriusovog sektora izgledaju poput njega. Komporova priča da potiče iz te osobene, gotovo periferijske oblasti sezala je duboko u prošlost, čak do njegove babe po majci, koja je takode imala svetlu kosu i plave oči i tvrdila, sa svoje strane, da je i njena majka poticala iz Siriusovog sektora. Medutim, prema Kodelu, nikad se nije moglo naći dovoljno čvrstih dokaza koji bi poduprli ovakve tvrdnje.
<BR>&nbsp;&nbsp;&nbsp;&nbsp;&nbsp;"Žene kao žene", rekao je Kodel; "mogla je za sebe svojatati neko daleko i egzotično poreklo samo da bi još više istakla svoju lepotu i dodala još koji gram svojoj nesumnjivoj, izvanrednoj privlačnosti."
<BR>&nbsp;&nbsp;&nbsp;&nbsp;&nbsp;"Zar su žene zaista takve?" upitala ga je Brano suvo, i Kodel, uz pomalo nevoljan smešak, morade odgovoriti da je, razume se, pritom mislio isključivo na obične pripadnice ženskog roda.
<BR>&nbsp;&nbsp;&nbsp;&nbsp;&nbsp;Kompor odvrati: "Nije neophodno da žitelji Zadužbine budu upoznati sa mojim uslugama - dovoljno je da su vama poznate."
<BR>&nbsp;&nbsp;&nbsp;&nbsp;&nbsp;"Poznate su mi i neću ih zaboraviti. Ali ono što takođe neću dozvoliti jeste da zaključite da ste svojim dosadašnjim uslugama iscrpli sve svoje obaveze. Krenuli ste jednim složenim putem, i sada morate nastaviti. Želimo da još više saznamo o Trevizu."
<BR>&nbsp;&nbsp;&nbsp;&nbsp;&nbsp;"Rekao sam vam već sve što se odnosi na njega."
<BR>&nbsp;&nbsp;&nbsp;&nbsp;&nbsp;"Ne sumnjam da biste želeli da u to poverujem. Moguće je, čak, da i sami verujete u ono što govorite. Ipak, odgovorite mi na još neka pitanja. Da li ste ikad čuli za nekog po imenu Janov Pelorat?"
<BR>&nbsp;&nbsp;&nbsp;&nbsp;&nbsp;Komporovo čelo za trenutak se namreška, i gotovo istog časa bore ponovo nestadoše. On lagano odgovori: "Moguće je da ga znam po liku, ali njegovo ime ne budi u meni nikakva sećanja."
<BR>&nbsp;&nbsp;&nbsp;&nbsp;&nbsp;"Pelorat je naučnik."
<BR>&nbsp;&nbsp;&nbsp;&nbsp;&nbsp;Komporova se usta iskriviše u laku grimasu prezira i on jedva čujno izgovori 'Oh' kao da se čudi da se od njega moglo očekivati da poznaje nekog naučnika.
<BR>&nbsp;&nbsp;&nbsp;&nbsp;&nbsp;Brano nastavi: "Pelorat je jedna zanimljiva osoba koja, iz nekih svojih vlastitih razloga, gaji ambiciju da poseti Trantor. Većnik Treviz će ga pratiti na njegovom putu. No, pošto ste vi bili Trevizov dobar prijatelj i pošto vam je verovatno dobro znan njegov način razmišljanja, recite mi... Mislite li da će Treviz pristati da otputuje na Trantor?"
<BR>&nbsp;&nbsp;&nbsp;&nbsp;&nbsp;Kompor odvrati: "Ukoliko se pobrinete da Treviz stupi na brod, i ukoliko se brod usmeri prema Trantoru, šta bi drugo mogao učiniti? Nadam se da ne nagoveštavate da bi se mogao pobuniti i pobeći brodom?"
<BR>&nbsp;&nbsp;&nbsp;&nbsp;&nbsp;"Niste me dobro razumeli. On i Pelorat biće sami na brodu, a brodom će upravljati Treviz."
<BR>&nbsp;&nbsp;&nbsp;&nbsp;&nbsp;"Pitate, znači, da li će dragovoljno otići na Trantor?"
<BR>&nbsp;&nbsp;&nbsp;&nbsp;&nbsp;"Tako je, upravo vas to pitam."
<BR>&nbsp;&nbsp;&nbsp;&nbsp;&nbsp;"Ali, madam gradonačelnice, kako bih ja mogao znati, šta će on zapravo učiniti?"
<BR>&nbsp;&nbsp;&nbsp;&nbsp;&nbsp;"Većniče Kompore, bili ste veoma bliski sa Trevizom. I poznato vam je njegovo uverenje da Druga zadužbina još postoji. Da li vam je ikada izneo svoju teoriju gde bi se ona mogla nalaziti, gde bi je možda bilo moguće naći?"
<BR>&nbsp;&nbsp;&nbsp;&nbsp;&nbsp;"Ne, nije, madam gradonačelnice."
<BR>&nbsp;&nbsp;&nbsp;&nbsp;&nbsp;"A šta vi mislite, da li će je pronaći?"
<BR>&nbsp;&nbsp;&nbsp;&nbsp;&nbsp;Kompor se prigušeno nasmeja. "Ja smatram da je Druga zadužbina, ma šta ona predstavljala i ma koliko važna mogla biti, već odavno pokojna, još od vremena Arkadi Darel. Ja verujem u njenu priču."
<BR>&nbsp;&nbsp;&nbsp;&nbsp;&nbsp;"Zaista? U tom slučaju, onda, zbog čega ste odali svog prijatelja? Ukoliko je on tragao za nečim što ne postoji, kakvu je štetu mogao naneti propovedajući svoje čudne teorije?"
<BR>&nbsp;&nbsp;&nbsp;&nbsp;&nbsp;Kompor odgovori: "Nije samo istina ta koja može štetiti. Moguće je da su njegove teorije čudne, ali su mogle uneti nemir među žitelje Terminusa i, sejući sumnje i strah u pogledu uloge Zadužbine u velikoj drami galaktičke istorije, oslabiti vođstvo Federacije i nauditi njenom snu o vaspostavljanju drugog Galaktičkog carstva. I vi bez sumnje tako mislite, inače se ne biste bacili na njega usred Većnice i slali ga u progonstvo bez prethodnog suđenja. Zbog čega biste to inače učinili, gradonačelnice, ako dozvoljavate da vas upitam?"
<BR>&nbsp;&nbsp;&nbsp;&nbsp;&nbsp;"Recimo, zasad, da sam bila dovoljno oprezna i da sam dozvolila da postoji ma i najmanja mogućnost da bude u pravu, i da bi, stoga, iznošenje njegovih gledišta moglo predstavljati stvarnu i neposrednu opasnost?"
<BR>&nbsp;&nbsp;&nbsp;&nbsp;&nbsp;Kompor ništa ne odgovori.
<BR>&nbsp;&nbsp;&nbsp;&nbsp;&nbsp;Brano nastavi: "Ja se slažem s vama, ali me odgovornost koju mi nameće moj položaj nagoni da uzmem u obzir i takvu mogućnost. Dozvolite mi da vas ponovo upitam da li raspolažete ikakvim nagoveštajem gde on misli da bi se Druga zadužbina mogla nalaziti, i kuda bi, sledstveno tome, mogao poći."
<BR>&nbsp;&nbsp;&nbsp;&nbsp;&nbsp;"Nemam ni najmanjeg pojma."
<BR>&nbsp;&nbsp;&nbsp;&nbsp;&nbsp;"Da li vam je ikad išta nagovestio u tom smislu?"
<BR>&nbsp;&nbsp;&nbsp;&nbsp;&nbsp;"Ne, nikada."
<BR>&nbsp;&nbsp;&nbsp;&nbsp;&nbsp;"Nikada? Ne odbacujte tako laku svaku pomisao na to. Razmislite! Nikada?"
<BR>&nbsp;&nbsp;&nbsp;&nbsp;&nbsp;"Nikada", odvrati Kompor čvrsto.
<BR>&nbsp;&nbsp;&nbsp;&nbsp;&nbsp;"Nije bilo nikakvih nagoveštaja? Nikakvih šaljivih primedbi? Nikakvih škrabotina? Nikakvog apstraktnog filosofiranja koje bi vam se danas, gledano unazad, moglo činiti značajnim?"
<BR>&nbsp;&nbsp;&nbsp;&nbsp;&nbsp;"Ništa od svega toga. Uveravam vas, madam gradonačelnice, da su njegovi snovi o Drugoj zadužbini poput najrazređenije zvezdane prašine. I sami to znate, i samo uzalud traćite i svoje vreme i svoja osećanja brinući se o tome."
<BR>&nbsp;&nbsp;&nbsp;&nbsp;&nbsp;"Da vi to kojim slučajem ne menjate ponovo stranu, nastojeći da zaštitite svog prijatelja kojeg ste mi sami predali u ruke?"
<BR>&nbsp;&nbsp;&nbsp;&nbsp;&nbsp;"Ne", odgovori Kompor. "Predao sam vam ga iz razloga koji su mi se činili savršeno umesnim i patriotskim. Nemam nikakvog razloga da zbog toga žalim, ili da menjam svoj stav."
<BR>&nbsp;&nbsp;&nbsp;&nbsp;&nbsp;"Prema tome, ne možete mi čak ni nagovestiti kuda bi se mogao uputiti kada jednom zasedne za komande svemirskog broda?"
<BR>&nbsp;&nbsp;&nbsp;&nbsp;&nbsp;"Kao što sam već rekao..."
<BR>&nbsp;&nbsp;&nbsp;&nbsp;&nbsp;"Pa ipak, većniče" - i tu se bore na gradonačelničinom licu još dublje utisnuše, dajući joj nekakav čežnjiv izraz - "veoma bih volela da saznam kuda Treviz namerava da pođe."
<BR>&nbsp;&nbsp;&nbsp;&nbsp;&nbsp;"U tom slučaju, rekao bih da bi bilo uputno da na njegov brod postavite hiperodašiljač."
<BR>&nbsp;&nbsp;&nbsp;&nbsp;&nbsp;"Mislila sam već o tome, većniče. Međutim, on je sumnjičav čovek i podozrevam da će ga na kraju pronaći - ma koliko dobro bio skriven. Razume se, mogli bismo ga postaviti tako da ga bude nemoguće ukloniti a da se pritom ne ošteti i sam brod, te bi ga, shodno tome, morao ostaviti tamo gde ga je i našao..."
<BR>&nbsp;&nbsp;&nbsp;&nbsp;&nbsp;"Izvanredno rešenje."
<BR>&nbsp;&nbsp;&nbsp;&nbsp;&nbsp;"Ali u tom slučaju", dodade Brano, "delovao bi pod opterećenjem. Možda ne bi otišao tamo gde je nameravao da ode da se osećao slobodnim i nesputanim. Saznanja do kojih bih na taj način došla ne bi mi bila ni od kakve koristi."
<BR>&nbsp;&nbsp;&nbsp;&nbsp;&nbsp;"Ali u tom slučaju, čini se, nećete biti u stanju da saznate kuda je krenuo."
<BR>&nbsp;&nbsp;&nbsp;&nbsp;&nbsp;"Rešenje ipak postoji, pošto nameravam da se koristim jednim vrlo primitivnim sredstvom. Osoba koja misli isključivo na najsloženije mogućnosti, i ostaje budna samo kada su one u pitanju, može uopšte da ne razmišlja o primitivnim metodima... Razmišljam o tome da Trevizu dam pratnju."
<BR>&nbsp;&nbsp;&nbsp;&nbsp;&nbsp;"Pratnju?"
<BR>&nbsp;&nbsp;&nbsp;&nbsp;&nbsp;"Upravo tako. Imam na umu drugi brod koji bi ga pratio. Vidite li do koje je mere i vas samog zapanjila takva mogućnost? Verujem da će i on biti zapanjen. Neće mu ni pasti na pamet da pretresa svemir kako bi ustanovio da li ga neko sledi; u svakom slučaju, dobro ćemo se pobrinuti da njegov brod ostane bez najmodernijih aparata za detekciju."
<BR>&nbsp;&nbsp;&nbsp;&nbsp;&nbsp;Kompor reče: "Madam gradonačelnice, obraćam vam se sa najdubljim mogućim uvažavanjem, ali vam moram skrenuti pažnju na činjenicu da ste bez iskustva kada su svemirski letovi u pitanju. Nikada dosad nije učinjen takav pokušaj - da jedan brod sledi drugi - jer je tako nešto jednostavno nemoguće. Treviz će iščeznuti pri prvom hipersvemirskom skoku. Čak i ukoliko ne bude znao da ima pratioca, sam prvi skok predstavljaće mu put u slobodu. Ukoliko na njegovom brodu ne bude bilo hiperodašiljača, više ga neće biti moguće pronaći."
<BR>&nbsp;&nbsp;&nbsp;&nbsp;&nbsp;"Priznajem da mi nedostaje iskustvo. Za razliku od vas i Treviza, nisam prošla ni kroz kakvu letačku obuku. Pa ipak, moji su mi savetnici rekli - a oni su prošli kroz takvu obuku - da ukoliko se neki brod tačno locira pred sam skok, njegov pravac, brzina i ubrzanje omogućuju da se, bar u načelu, ustanovi gde će ga posle skoka biti moguće naći. Uz pomoć dobrog računara i razvijenog smisla za tačne procene pratilac može izvesti dovoljno pouzdan skok da mu se ponovo nađe za repom - pogotovo ako pratilac raspolaže dobrim detektorom."
<BR>&nbsp;&nbsp;&nbsp;&nbsp;&nbsp;"Moguće je da se jednom uspe", odvrati Kompor žustro, "možda čak i dvaput, ukoliko pratilac ima dovoljno sreće, ali to je ujedno sve. Ne možete se osloniti na takve stvari."
<BR>&nbsp;&nbsp;&nbsp;&nbsp;&nbsp;"Možda i možemo... Većniče Kompor, svojevremeno ste učestvovali u svemirskim trkama. Vidite i sami, dosta znam o vama. Vi ste izvanredan letač i upravo u praćenju takmaca u hipersvemirskim skokovima postigli ste izvanredne uspehe."
<BR>&nbsp;&nbsp;&nbsp;&nbsp;&nbsp;Kompor razrogači oči, gotovo pavši sa stolice. "Ali bilo je to u mojim studentskim danima. Sada sam znatno stariji."
<BR>&nbsp;&nbsp;&nbsp;&nbsp;&nbsp;"Ali ne i prestari. Nema vam ni trideset pet. Prema tome, poći ćete i sledićete Treviza, većniče. Gde god pošao, ići ćete za njim, i slati mi izveštaje. Poći ćete odmah posle Treviza, a on će krenuti kroz nekoliko časova. Ukoliko odbijete da izvršite ovaj zadatak, većniče, uhapsću vas zbog izdaje. Ukoliko preuzmete brod koji smo vam pripremili, i ukoliko ne uspete u svom zadatku, nemojte se vraćati. Ukoliko to ipak pokušate, likvidiraćemo vas još u svemiru."
<BR>&nbsp;&nbsp;&nbsp;&nbsp;&nbsp;Kompor se naglo uspravi. "Imam pravo na svoj vlastiti život. Imam i svoje obaveze ovde. Nema ni govora da pođem."
<BR>&nbsp;&nbsp;&nbsp;&nbsp;&nbsp;"Moraćete. Oni među nama koji su prihvatili da služe Zadužbini moraju u svako doba biti pripravni da to, ukoliko bi se pokazalo neophodnim, čine makar na najneugodniji i najzaobilazniji način."
<BR>&nbsp;&nbsp;&nbsp;&nbsp;&nbsp;"Moja žena, smatram, poći će sa mnom."
<BR>&nbsp;&nbsp;&nbsp;&nbsp;&nbsp;"Držite li me vi to za budalu? Ona će, smatram, ostati ovde."
<BR>&nbsp;&nbsp;&nbsp;&nbsp;&nbsp;"Kao talac?"
<BR>&nbsp;&nbsp;&nbsp;&nbsp;&nbsp;"Ako vam se dopada ta reč. Ja bih to radije ovako rekla: s obzirom na to da se upuštate u opasan poduhvat, moje nežno srce nalaže mi da je zadržim ovde, kako se ne bi suočila sa svim onim sa čime ćete se vi susresti... Smatrajte ovaj razgovor okončanim. Kao i Treviz i vi ste moj uhapšenik, i uopšte ne sumnjam da shvatate da moram delati brzo - pre no što euforično raspoloženje na Terminusu splasne. Bojim se da će moja zvezda uskoro krenuti putem zalaska."
<BR>
<BR>&nbsp;&nbsp;&nbsp;&nbsp;&nbsp;12.
<BR>&nbsp;&nbsp;&nbsp;&nbsp;&nbsp;Kodel napokon prozbori: "Niste baš bili odveć nežni prema njemu, madam gradonačelnice."
<BR>&nbsp;&nbsp;&nbsp;&nbsp;&nbsp;Gradonačelnica odvrati, šmrknuvši: "Ima li razloga da budem? Izdao je svog prijatelja."
<BR>&nbsp;&nbsp;&nbsp;&nbsp;&nbsp;"Bilo je to korisno za nas."
<BR>&nbsp;&nbsp;&nbsp;&nbsp;&nbsp;"Svakako, s obzirom na to kako su se stvari okrenule. Ali njegovo sledeće izdajstvo možda neće biti takvo."
<BR>&nbsp;&nbsp;&nbsp;&nbsp;&nbsp;"Zasto mislite da bi do njega moglo doći?"
<BR>&nbsp;&nbsp;&nbsp;&nbsp;&nbsp;"Ama hajde, Liono", reče Brano nestrpljivo, "ne poigravaj se sa mnom. Ko god jednom ispolji sklonost prema prevari zauvek će biti obeležen sumnjom da će pokušati ponovo."
<BR>&nbsp;&nbsp;&nbsp;&nbsp;&nbsp;"Moguće je da svoju sklonost upotrebi tako što će se ponovo povezati sa Trevizom. Njih dvojica zajedno, znate, mogli bi?"
<BR>&nbsp;&nbsp;&nbsp;&nbsp;&nbsp;"Ni sam ne veruješ u to. Ma koliko šašav i naivan bio, Treviz uvek stremi pravo svom cilju. On nema razumevanja za izdajstvo i nikad više, ni pod kakvim uslovima, neće biti spreman da poveruje Komporu."
<BR>&nbsp;&nbsp;&nbsp;&nbsp;&nbsp;"Izvinite, madam, ali dopustite mi da se uverim da tačno sledim vaše misli", nastavi Kodel. "Do koje mere onda vi možete verovati Komporu? Kako možete znati da će slediti Treviza i pošteno vas izveštavati? Pouzdajete li se možda da će ga strahovanje za ženu koja ostaje kao talac držati vezanim za vas? Njegova čežnja da joj se vrati?"
<BR>&nbsp;&nbsp;&nbsp;&nbsp;&nbsp;"I jedno i drugo je od značaja, ali se ne oslanjam isključivo na to. Na Komporovom brodu nalaziće se hiperodašiljač. Treviz će posumnjati da ćemo ga pratiti, i nastojaće da pronađe hiperodašiljač na svom brodu. Ali Kompor - budući uhoda - neće, pretpostavljam, posumnjati da je i sam praćen, te mu neće ni pasti na pamet da traži odašiljač. Razume se, ukoliko mu to i padne na pamet, moraćemo se prvenstveno osloniti na privlačnost njegove žene."
<BR>&nbsp;&nbsp;&nbsp;&nbsp;&nbsp;Kodel se nasmeja. "Kad samo pomislim da sam vam nekad davao lekcije. No, kakva je istinska svrha Komporove pratnje?"
<BR>&nbsp;&nbsp;&nbsp;&nbsp;&nbsp;"Dvostruko obezbeđenje. Ukoliko Treviz zaglavi, Kompor će nastaviti njegovu misiju i pribaviti nam obaveštenja kojih Treviz nije bio u stanju da se domogne."
<BR>&nbsp;&nbsp;&nbsp;&nbsp;&nbsp;"Još jedno pitanje. Šta ako, nekim slučajem, Treviz pronađe Drugu zadužbinu, i mi o tome saznamo bilo preko njega, bilo preko Kompora, ili, čak, makar i obojica zaglavili, ipak steknemo dovoljno razloga da ozbiljno pretpostavimo da ona postoji?"
<BR>&nbsp;&nbsp;&nbsp;&nbsp;&nbsp;"Liono, iskreno se nadam da Druga zadužbina odista postoji", reče ona. "U svakom slučaju, Seldonov nam Plan neće još dugo biti od koristi. Veliki Hari Seldon stvorio je svoj Plan u poslednjim, umirućim danima starog Carstva, kada je sav tehnološki napredak bio gotovo u celosti zaustavljen. Seldon je bio proizvod svog vremena, i ma koliko da je briljantna ta polumitska nauka, psihoistorija, morala biti, ipak nije mogla do kraja proklijati iz svog semena. Izvesno je da nije mogla pretpostaviti brz tehnološki napredak. A Zadužbina je upravo to postigla, posebno tokom ovog poslednjeg stoleća. Danas imamo detektore masa, o kakvima u ranijim vremenima nisu ni sanjali, računare koji odgovaraju na poticaj čistih misli, i - povrh svega - mentalni štit. Druga zadužbina moći će nas kontrolisati još samo kratko vreme - ukoliko to još danas čini. Želim, u poslednjim danima svoje vladavine, da budem ona koja će Terminus upraviti novim istorijskim tokom."
<BR>&nbsp;&nbsp;&nbsp;&nbsp;&nbsp;"A ukoliko, zapravo, Druga zadužbina uopšte ne postoji?"
<BR>&nbsp;&nbsp;&nbsp;&nbsp;&nbsp;"U tom slučaju tim svojim novim tokom moramo poći još ovog časa."
<BR>
<BR>&nbsp;&nbsp;&nbsp;&nbsp;&nbsp;13.
<BR>&nbsp;&nbsp;&nbsp;&nbsp;&nbsp;Grozničavi san koji se napokon spustio na Trevizove oči nije dugo potrajao. Ponovni laki dodir po ramenu konačno ga razbudi.
<BR>&nbsp;&nbsp;&nbsp;&nbsp;&nbsp;Treviz se krmeljivo diže, sasvim nesposoban da shvati zbog čega se nalazi u tudem krevetu. "Šta... Šta?"
<BR>&nbsp;&nbsp;&nbsp;&nbsp;&nbsp;Pelorat mu se gotovo se izvinjavajući obrati: "Izvinite, većniče Trevize. Moj ste gost i dugujem vam pristojan odmor, ali stigla je gradonačelnica." Stajao je pored kreveta u flanelskoj pidžami, lako podrhtavajući. Trevizova čula umorno se razbudiše i on se namah svega seti.
<BR>&nbsp;&nbsp;&nbsp;&nbsp;&nbsp;Gradonačelnica se nalazila u Peloratovoj dnevnoj sobi, delujući pribrano kao i uvek. Kodel je stajao kraj nje, blago gladeći svoje sede brkove.
<BR>&nbsp;&nbsp;&nbsp;&nbsp;&nbsp;Treviz zateže svoj pojas do potrebne mere i upita se na koliko su se vremena njih dvoje - Brano i Kodel - uopšte rastajali.
<BR>&nbsp;&nbsp;&nbsp;&nbsp;&nbsp;"Da li se Veće već pribralo?" Upita Treviz podrugljivo. "Da se njegovi članovi nisu možda zabrinuli zbog odsustva jednog od svojih?"
<BR>&nbsp;&nbsp;&nbsp;&nbsp;&nbsp;"Postoje znaci života, tačno, ali ne dovoljni da bi vama to išta značilo", odgovori gradonačelnica. "Još raspolažem sa dovoljno moći da vas prinudim da krenete. Odvešće vas do Glavnog kosmodroma..."
<BR>&nbsp;&nbsp;&nbsp;&nbsp;&nbsp;"A zašto ne do Gradskog kosmodroma, madam gradonačelnice? Zar ćete me lišiti pristojnog oproštaja sa suznom gomilom?"
<BR>&nbsp;&nbsp;&nbsp;&nbsp;&nbsp;"Vidim, većniče, da ste povratili svoju sklonost prema izlivima junoških gluposti, i veoma mi je drago zbog toga. To prigušuje ono što bi inače moglo predstavljati rastući sev svesti. Na Glavni kosmodrom vi i profesor Pelorat poći ćete mirno."
<BR>&nbsp;&nbsp;&nbsp;&nbsp;&nbsp;"Da se nikad više ne vratimo."
<BR>&nbsp;&nbsp;&nbsp;&nbsp;&nbsp;"Moguće je. Razume se", nasmeši se ona načas, "ukoliko otkrijete nešto od izuzetno velikog značaja i koristi da čak i ja poželim da vas, zajedno s vašim obaveštenjima, ponovo vidim ovde, vratićete se. Moguće je čak da vas dočekamo sa počastima."
<BR>&nbsp;&nbsp;&nbsp;&nbsp;&nbsp;Treviz nehajno odmahnu glavom. "To je sasvim moguće."
<BR>&nbsp;&nbsp;&nbsp;&nbsp;&nbsp;"Gotovo sve se može dogoditi... U svakom slučaju, osećaćete se ugodno. Dodeljen vam je nedavno izgrađen minijaturni krstaš Daleka zvezda, koji je dobio ime prema krstašu Hobera Meloua. Brodom može upravljati jedan čovek, premda, uz razumnu udobnost, može nositi i trojicu."
<BR>&nbsp;&nbsp;&nbsp;&nbsp;&nbsp;Treviz i nesvesno odustade od svog brižljivo održavanog stava lake ironije. "Je li dobro naoružan?"
<BR>&nbsp;&nbsp;&nbsp;&nbsp;&nbsp;"Nenaoružan je, ali u svakom drugom pogledu dobro opremljen. Gde god budete zašli imaćete status građanina Zadužbine, i uvek će vam pri ruci biti neki konzul kome ćete moći da se obratite - te vam, sledstveno tome, oružje nije ni potrebno. Po potrebi, možete se osloniti na finansijske fondove Zadužbine... koji nisu neograničeni."
<BR>&nbsp;&nbsp;&nbsp;&nbsp;&nbsp;"Zaista ste velikodušni."
<BR>&nbsp;&nbsp;&nbsp;&nbsp;&nbsp;"Znam to i sama, većniče. Ali, većniče, shvatite me dobro. Vi samo pomažete profesoru Peloratu da pronađete Zemlju. Svi koje budete sreli moraju u to poverovati. I utuvite sebi u glavu da Daleka zvezda nije naoružana."
<BR>&nbsp;&nbsp;&nbsp;&nbsp;&nbsp;"Nalazim se u potrazi za Zemljom", ponovi Treviz. "Savršeno sam dobro shvatio."
<BR>&nbsp;&nbsp;&nbsp;&nbsp;&nbsp;"U tom slučaju, možete poći."
<BR>&nbsp;&nbsp;&nbsp;&nbsp;&nbsp;"Oprostite, ali rekao bih da u svemu ovome postoji znatno više stvari no što smo raspravili. Svojevremeno sam već upravljao svemirskim brodovima, ali nikakvog iskustva nemam sa malim krstašima, pogotovo najnovije izrade. Šta ako ne budem u stanju da upravljam ovim brodom?"
<BR>&nbsp;&nbsp;&nbsp;&nbsp;&nbsp;"Rekli su mi da je Daleka zvezda u celosti pod kontrolom računara... I pre no što i sami to upitate, reći ću vam da uopšte ne morate znati kako se rukuje najnovijim modelima računara na brodu. Sam računar uputiće vas u sve što vam bude potrebno da znate. Ima li još štogod?"
<BR>&nbsp;&nbsp;&nbsp;&nbsp;&nbsp;Treviz se žalostivo pogleda. "Trebalo bi, ipak, da se presvučem."
<BR>&nbsp;&nbsp;&nbsp;&nbsp;&nbsp;"Odeću ćete naći na brodu. Uključujući i te vaše midere, ili ešarpe, ili kako god ih već nazivate. Profesor će takođe naći na brodu sve što mu bude zatrebalo. Sve što možete poželeti već je na brodu, mada, oklevam da i to spomenem, žensko društvo nije predviđeno."
<BR>&nbsp;&nbsp;&nbsp;&nbsp;&nbsp;"Baš šteta", reče Treviz. "Bilo bi zgodno imati nekoga, ali kako stvari u ovom trenutku stoje, nemam nijednu poželjnu kandidatkinju. Ipak, zamišljam da je Galaksija gusto naseljena i da sam, kad jednom krenemo odavde, sam svoj gospodar."
<BR>&nbsp;&nbsp;&nbsp;&nbsp;&nbsp;"U pogledu ženskog društva? Samo izvolite."
<BR>&nbsp;&nbsp;&nbsp;&nbsp;&nbsp;Ona se umorno podiže. "Ja vas neću pratiti do kosmodroma", dodade ona, "ali ima ko hoće, i bilo bi dobro da ne pokušate ništa što nije bilo predviđeno. Sigurna sam da bi vas koštalo života ukoliko se odlučite da pokušate bekstvo. Činjenica da neću biti prisutna otkloniće svaku mogućnost kolebanja mojih ljudi."
<BR>&nbsp;&nbsp;&nbsp;&nbsp;&nbsp;Treviz zausti: "Neću načiniti ni najmanji nepredviđeni pokret, madam gradonačelnice. Ali ima samo još jedna stvar..."
<BR>&nbsp;&nbsp;&nbsp;&nbsp;&nbsp;"Da čujem."
<BR>&nbsp;&nbsp;&nbsp;&nbsp;&nbsp;Treviz stade brzo prebirati po mislima, a onda, sa smeškom za koji se nadao da ne izgleda nategnut, konačno reče: "Možda će doći trenutak, madam gradonačelnice, kada ćete od mene tražiti da nešto neovlašćeno učinim. Postupiću tada kako budem našao za shodno, ali neću zaboraviti protekla dva dana."
<BR>&nbsp;&nbsp;&nbsp;&nbsp;&nbsp;Gradonačelnica uzdahnu. "Poštedite me te melodrame. Ukoliko takav trenutak dođe, značiće da je došao, ali za sada - od vas ne tražim ništa."
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
