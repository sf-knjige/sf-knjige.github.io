<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>SUDAR
<P>&nbsp;&nbsp;&nbsp;&nbsp;&nbsp;75.
<BR>&nbsp;&nbsp;&nbsp;&nbsp;&nbsp;Stor Gendibal pristupao je Gei gotovo s istom onom opreznošću s kojom je to i Treviz učinio - i sada, kad je zvezda već poprimila izgled diska koji se mogao posmatrati samo kroz snažne filtere, on zastade da malo razmisli.
<BR>&nbsp;&nbsp;&nbsp;&nbsp;&nbsp;Sura Novi sedela je pokraj njega, povremeno ga sramežljivo pogledajući.
<BR>&nbsp;&nbsp;&nbsp;&nbsp;&nbsp;"Gospodine?" pozva ga ona blago.
<BR>&nbsp;&nbsp;&nbsp;&nbsp;&nbsp;"Šta je, Novi?" upita on odsutno.
<BR>&nbsp;&nbsp;&nbsp;&nbsp;&nbsp;"Jeste li nesrećni?"
<BR>&nbsp;&nbsp;&nbsp;&nbsp;&nbsp;On joj uputi brz pogled. "Nisam. Samo zabrinut. Sećaš li se te reći? Pokušavam da odlučim da li da krenem dalje brzo, ili da još malo čekam. Treba li da budem vrlo hrabar, Novi?"
<BR>&nbsp;&nbsp;&nbsp;&nbsp;&nbsp;"Ja mislim, Gospodine, da ste vi uvek vrlo hrabri."
<BR>&nbsp;&nbsp;&nbsp;&nbsp;&nbsp;"Biti vrlo hrabar ponekad nije pametno."
<BR>&nbsp;&nbsp;&nbsp;&nbsp;&nbsp;Novi se nasmeši. "Kako jedan veliki učenjak može da bude nepametan?... To je sunce, zar ne, Gospodine?" Ona pokaza na ekran.
<BR>&nbsp;&nbsp;&nbsp;&nbsp;&nbsp;Gendibal klimnu.
<BR>&nbsp;&nbsp;&nbsp;&nbsp;&nbsp;Zastavši neodlučno nekoliko trenutaka, Novi mu se ponovo obrati. "Je li to sunce koje sija nad Trantorom? Je li to dumsko sunce?"
<BR>&nbsp;&nbsp;&nbsp;&nbsp;&nbsp;"Nije, Novi", odgovori Gendibal. "To je jedno sasvim drugo sunce. Postoji mnoštvo sunaca, milijarde."
<BR>&nbsp;&nbsp;&nbsp;&nbsp;&nbsp;"Ah, znala sam to svojom glavom. Ipak nisam mogla naterati sebe da u to poverujem. Kako je, gospodine, moguće da neko zna stvari svojom glavom - a da ipak u njih ne veruje?"
<BR>&nbsp;&nbsp;&nbsp;&nbsp;&nbsp;Gendibal se jedva vidljivo nasmeši. "U tvojoj glavi, Novi..." započe on i, gotovo automatski, izgovorivši to, nađe se u njenom umu. On ga, kao i uvek kada bi se našao u njemu, blago dodirnu - bio je to ospokojavaći dodir mentalnih čvorišta, kako bi očuvao njen mir i pitomost njenog uma - i upravo se spremao da ga, kao i uvek, neprimetno napusti, kad ga nešto odjednom zadrža.
<BR>&nbsp;&nbsp;&nbsp;&nbsp;&nbsp;Ono što je ugledao bilo je moguće opisati samo mentalnim izrazima; ali metaforički rečeno, u Novinom umu zasijala je neka svetlost. Bio je to jedva primetan plamičak.
<BR>&nbsp;&nbsp;&nbsp;&nbsp;&nbsp;Ne bi se tu smeo nalaziti osim ukoliko je postojalo neko mentalno polje nametnuto spolja - mentalno polje tako slabo da su čak i najtananiji senzori Gendibalovog vlastitog, izvanredno obučenog uma jedva bili u stanju da ga uoče - i pored toga što je Novina mentalna struktura bila neverovatno glatka.
<BR>&nbsp;&nbsp;&nbsp;&nbsp;&nbsp;"Novi, kako se osećaš?" upita je on oštrim glasom.
<BR>&nbsp;&nbsp;&nbsp;&nbsp;&nbsp;Ona širom otvori oči. "Osećam se sasvim dobro, Gospodine."
<BR>&nbsp;&nbsp;&nbsp;&nbsp;&nbsp;"Osećaš li se nekako zbrkano, omamljeno? Zatvori oči i ostani sasvim mirna sve dok ne kažem 'Sad'."
<BR>&nbsp;&nbsp;&nbsp;&nbsp;&nbsp;Ona poslušno zatvori oči. Gendibal pažljivo otkloni sve sporedne utiske iz njenog uma, smiri njene misli, stiša njena osećanja, brišući... brišući... Ne ostade na kraju ništa osim tog plamička, a i ovaj je bio toliko slab da je gotovo mogao da ubedi sebe da ni ne postoji.
<BR>&nbsp;&nbsp;&nbsp;&nbsp;&nbsp;"Sad", reče on i Novi otvori oči.
<BR>&nbsp;&nbsp;&nbsp;&nbsp;&nbsp;"Kako se osećaš, Novi?"
<BR>&nbsp;&nbsp;&nbsp;&nbsp;&nbsp;"Veoma smireno, Gospodine. Spokojno."
<BR>&nbsp;&nbsp;&nbsp;&nbsp;&nbsp;Očigledno da plamičak - slabašan kakav je bio - nije ostavljao nikakvog vidljivog traga na njoj.
<BR>&nbsp;&nbsp;&nbsp;&nbsp;&nbsp;On se onda okrete računaru i uhvati se ukoštac s njim. Morao je sebi da prizna da se računar i on nisu baš naročito dobro slagali. Možda je razlog tome bio što je on suviše navikao da svoj um koristi neposredno, da bi sada bio u stanju da dela preko posrednika. Ali on je tragao za brodom, a ne nekim umom, i početna potraga mogla se uz pomoć računara znatno delatnije obaviti.
<BR>&nbsp;&nbsp;&nbsp;&nbsp;&nbsp;I zaista, uskoro uoči brod kakav je mogao i pretpostaviti da će ovde zateći. Bio je udaljen pola miliona kilometara i veoma sličan njegovom, mada veći i znatno složeniji.
<BR>&nbsp;&nbsp;&nbsp;&nbsp;&nbsp;Pošto je, uz pomoć računara, ustanovio njegov položaj, Gendibal je sada mogao svom umu dozvoliti da se neposredno pozabavi brodom. On ga usmeri prema njemu - poput kakvog uskog, moćnog snopa i namah ga 'opipa' ('opipa', u mentalnom smislu), i spolja i iznutra.
<BR>&nbsp;&nbsp;&nbsp;&nbsp;&nbsp;Potom je svoj um usmerio prema Gei, približivši joj se za još nekoliko miliona kilometara - i povuče se. Ni jedan ni drugi pokušaj nisu bili dovoljni da bi mu, sami po sebi i nepogrešivo, rekli na kojoj se strani nalazio - ako se, uopšte, na njima nalazio - izvor mentalnog polja.
<BR>&nbsp;&nbsp;&nbsp;&nbsp;&nbsp;"Novi", reče on, "s obzirom na ono što će uslediti, želeo bih da sedneš odmah uz mene."
<BR>&nbsp;&nbsp;&nbsp;&nbsp;&nbsp;"Postoji li neka opasnost, Gospodine?"
<BR>&nbsp;&nbsp;&nbsp;&nbsp;&nbsp;"Nema potrebe da se zbog bilo čega uzbuđuješ, Novi. Ja ću se pobrinuti da budeš sasvim bezbedna."
<BR>&nbsp;&nbsp;&nbsp;&nbsp;&nbsp;"Gospodine, ne mislim na svoju bezbednost. Ukoliko postoji neka opasnost želela bih da budem u stanju da vam pomognem."
<BR>&nbsp;&nbsp;&nbsp;&nbsp;&nbsp;Gendibalov glas postade mekši. "Novi, već si mi pomogla", reče on. "Zahvaljujući tebi, uočio sam jednu gotovo neprimetnu stvar koju je, međutim, bilo veoma važno uočiti. Bez tebe bih se, po svoj prilici, duboko zaglibio u najdublju močvaru i iz nje bih se, verovatno, izvukao tek uz najveće muke."
<BR>&nbsp;&nbsp;&nbsp;&nbsp;&nbsp;"Jesam li to, Gospodine, učinila svojim umom, baš kao što ste mi jednom objasnili?" upita Novi začuđeno.
<BR>&nbsp;&nbsp;&nbsp;&nbsp;&nbsp;"Upravo tako, Novi. Nikakav aparat ne bi mogao biti osetljiviji. Ni sam moj um: suviše je ispunjen složenim mislima."
<BR>&nbsp;&nbsp;&nbsp;&nbsp;&nbsp;Izraz očaranosti pređe Novinim licem. "Tako sam srećna što sam mogla biti od pomoći."
<BR>&nbsp;&nbsp;&nbsp;&nbsp;&nbsp;Gendibal se nasmeši i klimnu. A onda ga preplavi turobno saznanje da će mu i druga pomoć biti neophodna. Nešto krajnje detinjasto pobuni se u njemu protiv toga. Ovo je hio njegov posao - samo njegov.
<BR>&nbsp;&nbsp;&nbsp;&nbsp;&nbsp;Pa ipak, možda i nije bio samo njegov. Rizici su postajali sve veći...
<BR>
<BR>&nbsp;&nbsp;&nbsp;&nbsp;&nbsp;76.
<BR>&nbsp;&nbsp;&nbsp;&nbsp;&nbsp;Na Trantoru je Kvindor Šandes iznenada osetio kako odgovornost Prvog govornika počiva na njegovim ramenima sa težinom koja ga je gušila. Otkako je Gendibalov brod iščezao u tmini s druge strane oblaka, on više nijednom nije sazvao sastanak Stola. Potpuno se prepustio vlastitim mislima.
<BR>&nbsp;&nbsp;&nbsp;&nbsp;&nbsp;Da li je bilo mudro dopustiti Gendibalu da ode sasvim sam? Gendibalov um bio je blistav, ali ipak, ne toliko da ne bi mogao postati zatočenik vlastite samouverenosti. Velika Gendibalova mana bila je oholost, kao što je Šandesova velika mana (pomisli on s gorčinom) bila istrošenost koja je bila posledica odmaklog doba.
<BR>&nbsp;&nbsp;&nbsp;&nbsp;&nbsp;Uvek iznova činilo mu se da je postupak koji je utemeljio Prim Palver - krstarenje Galaksijom da bi se stvari dovele u red - nosio u sebi ozbiljne opasnosti. Da li je iko, pak, mogao biti ravan Primu Palveru? (čak i Gendibal? A sa Palverom je uvek bila i njegova supruga.)
<BR>&nbsp;&nbsp;&nbsp;&nbsp;&nbsp;Istina, sa Gendibalom je bila i ona Dumljanka, ali to nije bilo od nekog naročitog značaja. Palverova supruga bila je i sama Govornik.
<BR>&nbsp;&nbsp;&nbsp;&nbsp;&nbsp;Očekujući da mu stigne neka vest od Gendibala, Šandes je osećao kako iz dana u dan stari - a kako vesti nisu stizale, osećao je kako u njemu raste napetost.
<BR>&nbsp;&nbsp;&nbsp;&nbsp;&nbsp;Trebalo je da pođe više brodova, čitava flotila...
<BR>&nbsp;&nbsp;&nbsp;&nbsp;&nbsp;Ne. Sto se ne bi sa tim saglasio.
<BR>&nbsp;&nbsp;&nbsp;&nbsp;&nbsp;Pa ipak...
<BR>&nbsp;&nbsp;&nbsp;&nbsp;&nbsp;A kada je poruka konačno stigla, on je spavao - san ga je samo još više iscrpljivao, umesto da ga oslobodi napetosti. Noć je bila vetrovita i on je, uz dosta napora, jedva uspeo da usni. Kao kakvom detetu, činilo mu se da u hujanju vetra prepoznaje čudne glasove.
<BR>&nbsp;&nbsp;&nbsp;&nbsp;&nbsp;Poslednje njegove misli pre nego što je zakoračio u iscripljujući san odnosile su se na draži što bi proistekle iz jedne lepo sročene ostavke; želja da je podnese lomila se sa saznanjem da to ne može učiniti, budući da bi ga istog časa Delarmi nasledila.
<BR>&nbsp;&nbsp;&nbsp;&nbsp;&nbsp;A onda pristiže poziv i on se uspravi u postelji, istog trena razbuđen.
<BR>&nbsp;&nbsp;&nbsp;&nbsp;&nbsp;"Jeste li dobro?" upita on.
<BR>&nbsp;&nbsp;&nbsp;&nbsp;&nbsp;"Savršeno dobro, Prvi govorniče", odgovori Gendibal. "Treba li da pristupimo vizuelnom kontaktu, kako bismo uštedeli vreme?"
<BR>&nbsp;&nbsp;&nbsp;&nbsp;&nbsp;"Kasnije, možda", odgovori Šandes. "Pre svega, kakva je tamo situacija?"
<BR>&nbsp;&nbsp;&nbsp;&nbsp;&nbsp;Gendibal odgovori brižljivo birajući reči budući da je kod svog sagovornika otkrio malopređašnju njegovu zbunjenost i uočivši, istovremeno, da je strašno umoran. "Nalazim se u neposrednoj blizini jedne nastanjene planete po imenu Gea", odgovori on. "Koliko je meni poznato, o njenom postojanju nema čak ni nagoveštaja ni u jednom od galaktičkih arhiva."
<BR>&nbsp;&nbsp;&nbsp;&nbsp;&nbsp;"Je li to svet onih bića koja rade na usavršavanju Plana? Anti-Mazgova?"
<BR>&nbsp;&nbsp;&nbsp;&nbsp;&nbsp;"Po svoj prilici, Prvi govorniče. Postoje osnovani razlozi za takvu pomisao. Pre svega, brod u kome su Treviz i Pelorat zašao je duboko u područje Gee i, vrlo verovatno, spustio se na samu planetu. Drugo, u svemiru, oko pola miliona kilometara udaljen od mene, nalazi se jedan bojni brod Prve zadužbine."
<BR>&nbsp;&nbsp;&nbsp;&nbsp;&nbsp;"Teško je poverovati da bi se tolika zainteresovanost za Geu mogla javiti bez stvarnog razloga."
<BR>&nbsp;&nbsp;&nbsp;&nbsp;&nbsp;"Prvi govorniče, jedva da bi se moglo govoriti o potpuno odvojenim interesima. Ja sam ovde jedino stoga da sledim Treviza... a moguće je da je bojni brod Prve zadužbine ovde iz istog tog razloga. Ostaje još jedino pitanje šta će Treviz ovde."
<BR>&nbsp;&nbsp;&nbsp;&nbsp;&nbsp;"Da li, Govorniče, nameravate da ga sledite do same planete?"
<BR>&nbsp;&nbsp;&nbsp;&nbsp;&nbsp;"Imao sam u vidu i takvu mogućnost, ali je u međuvremenu došlo do nečeg sasvim neočekivanog. U ovom trenutku nalazim se oko stotinak miliona kilometara udaljen od Gee i u svemiru oko sebe osećam postojanje nekog mentalnog polja - zgusnutog, mada veoma slabog. Ne bih ga, možda, čak ni uočio da se njegovo dejstvo nije usredsredilo na um ove Dumljanke. Njen je um krajnje neobičan; upravo iz tog razloga sam se i saglasio da je povedem sa sobom."
<BR>&nbsp;&nbsp;&nbsp;&nbsp;&nbsp;"Bili ste, znači, u pravu pretpostavivši da bi se to moglo dogoditi... Šta mislite, da li je i Govornik Delarmi to naslućivala?"
<BR>&nbsp;&nbsp;&nbsp;&nbsp;&nbsp;"Mislite, kada je navaljivala da tu ženu povedem sa sobom? Veoma sumnjam u to - ali sam, Prvi govorniče, rado iskoristio priliku."
<BR>&nbsp;&nbsp;&nbsp;&nbsp;&nbsp;"Milo mi je što ste to učinili. Da li je, Govorniče Gendibale, po vašem mišljenju ishodište mentalnog polja upravo na toj planeti?"
<BR>&nbsp;&nbsp;&nbsp;&nbsp;&nbsp;"Da bih na tom mogao odgovoriti bilo bi neophodno da izvršim merenja na nekoliko međusobno veoma udaljenih tačaka u svemiru, kako bih ustanovio postoji li opšta sferična simetričnost polja. Moj posredni mentalni opit navodi me na zaključak da je to moguće, premda ne i sasvim izvesno. Međutim, mislim da ne bi bilo mudro upustiti se u dalje provere u prisutnosti bojnog broda Prve zadužbine."
<BR>&nbsp;&nbsp;&nbsp;&nbsp;&nbsp;"Pa ipak, pretpostavljam da on ne predstavlja ozbiljnu pretnju."
<BR>&nbsp;&nbsp;&nbsp;&nbsp;&nbsp;"To još ne znam. Prvi govorniče, nisam sasvim siguran nije li ishodište mentalnog polja na samom brodu."
<BR>&nbsp;&nbsp;&nbsp;&nbsp;&nbsp;"Ali oni..."
<BR>&nbsp;&nbsp;&nbsp;&nbsp;&nbsp;"Uz najdublje poštovanje, Prvi govorniče, dopustite mi da vas prekinem. Nama nije sasvim poznato kakav je tehnološki napredak Prva zadužbina u međuvremenu ostvarila. U njihovom se ponašanju može razabrati izvesna neobična samouverenost, i moguće je da se u tome krije neko neprijatno iznenađenje za nas. Morali bismo, stoga, ustanoviti da li su uz pomoć nekog od svojih aparata uspeli da se obezbede od dejstva mentalnih moći. Ukratko, Prvi govorniče, suočen sam ili sa bojnim brodom ili sa čitavom planetom mentalista.
<BR>&nbsp;&nbsp;&nbsp;&nbsp;&nbsp;Ukoliko je reč o bojnom brodu, moguće je da su njihove mentalne moći preslabe da me parališu; međutim, mogu biti dovoljne da me oslabe - a u tom slučaju fizička oružja bojnog broda mogla bi biti dovoljna da me unište. S druge strane, ukoliko je izvor mentalnog polja na planeti, u tom slučaju već sama činjenica da ga je bilo moguće zapaziti na ovolikoj udaljenosti može značiti da je jačina polja na njenoj površini ogromna - tolika da možda ne bih bio u stanju da ga savladam.
<BR>&nbsp;&nbsp;&nbsp;&nbsp;&nbsp;I u jednom i u drugom slučaju, stoga, bilo bi neophodno postaviti mrežu - totalnu mrežu - preko koje bi mi, u slučaju potrebe, svi izvori mentalnih moći na Trantoru mogli biti stavljeni na raspolaganje."
<BR>&nbsp;&nbsp;&nbsp;&nbsp;&nbsp;Prvi govornik je trenutak oklevao. "Totalna mreža... Nikad je ranije nismo koristili - nikada to, čak, nije bilo ni predloženo - osim u vreme Mazgova."
<BR>&nbsp;&nbsp;&nbsp;&nbsp;&nbsp;"Može se desiti da je ova kriza znatno opasnija od one s kojom smo se suočili u doba Mazgova, Prvi govorniče."
<BR>&nbsp;&nbsp;&nbsp;&nbsp;&nbsp;"Ne znam da li će se Sto sa tim saglasiti."
<BR>&nbsp;&nbsp;&nbsp;&nbsp;&nbsp;"Mislim, Prvi govorniče, da ne treba ni da tražite njihovu saglasnost. Potrebno je, samo, da proglasite stanje pune uzbune."
<BR>&nbsp;&nbsp;&nbsp;&nbsp;&nbsp;"A kakav bih im razlog mogao za to navesti?"
<BR>&nbsp;&nbsp;&nbsp;&nbsp;&nbsp;"Recite im, Prvi govorniče, upravo ono što sam vam maločas saopštio."
<BR>&nbsp;&nbsp;&nbsp;&nbsp;&nbsp;"Govornik Delarmi reći će na to da ste nesposobna kukavica, koju su bezrazložna strahovanja dovela na rub ludila."
<BR>&nbsp;&nbsp;&nbsp;&nbsp;&nbsp;Gendibal za trenutak zastade, a onda odgovori: "Lako mogu da zamislim da bi rekla nešto poput toga. Ali, Prvi govorniče, dopustimo joj da kaže što god joj je volja; ja ću to lako preživeti. Ono što je sada na kocki nisu ni moj ponos ni moje samoljublje već sam opstanak Druge zadužbine."
<BR>
<BR>&nbsp;&nbsp;&nbsp;&nbsp;&nbsp;77.
<BR>&nbsp;&nbsp;&nbsp;&nbsp;&nbsp;Harla Brano se smrknuto nasmeši, i bore joj se još dublje urezaše stvarajući pravi reljef na njenom licu. "Mislim da možemo krenuti dalje", reče ona. "Spremna sam za njih."
<BR>&nbsp;&nbsp;&nbsp;&nbsp;&nbsp;"Da li još osećate da znate šta radite?" upita Kodel.
<BR>&nbsp;&nbsp;&nbsp;&nbsp;&nbsp;"Kad bih odista bila onoliko šašava koliko se ti, Liono, pretvaraš da smatraš da jesam, da li bi i u tom slučaju nastojao da po svaku cenu ostaneš sa mnom na ovom brodu?"
<BR>&nbsp;&nbsp;&nbsp;&nbsp;&nbsp;Kodel sleže ramenima i odgovori: "Po svoj prilici. Ali u tom bih slučaju, madam gradonačelnice, nastojao da budem ovde kako bih vas, ukoliko bi mi se učinilo da idete predaleko, mogao zaustaviti, skrenuti vas s vašeg nauma, ili u najmanju ruku, usporiti vaše delovanje. A razume se, ukoliko niste potpuno pošašaveli..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Pa, eto, u tom slučaju ne bih voleo da u budućim istorijskim studijama sve bude pripisano vama. Dopustimo im da spomenu da sam i ja bio ovde s vama; neka se, pri tom, glože oko toga kome sve, zaista, treba da bude pripisano u zaslugu. Šta na to kažete, gradonačelnice?"
<BR>&nbsp;&nbsp;&nbsp;&nbsp;&nbsp;"Pametno, Liono, vrlo pametno - ali krajnje uzaludno. Ja sam predstavljala stvarnu vlast u senci mnogih mojih prethodnika; sumnjam, međutim, da bi iko mogao poverovati da bih bila spremna da tako nešto dopustim kada sam konačno u svoje ruke preuzela zvaničnu upravu."
<BR>&nbsp;&nbsp;&nbsp;&nbsp;&nbsp;"Videćemo."
<BR>&nbsp;&nbsp;&nbsp;&nbsp;&nbsp;"Ne, nećemo, jer će istorija o svemu suditi tek pošto nas više ne bude. Ipak, nimalo ne strahujem. Ni u pogledu svog mesta u istoriji, ni u pogledu onoga." I ona pokaza prstom na ekran.
<BR>&nbsp;&nbsp;&nbsp;&nbsp;&nbsp;"Komporov brod", reče Kodel.
<BR>&nbsp;&nbsp;&nbsp;&nbsp;&nbsp;"Tačno, Komporov brod", ponovi Brano, "ali Kompor nije na njemu. Jedan od naših izviđača pratio je promenu posade. Kompora je presreo neki drugi brod. Dve osobe sa tog broda prešle su Komporu, a ovaj je nešto kasnije napustio svoj brod i prešao na brod to dvoje nepoznatih."
<BR>&nbsp;&nbsp;&nbsp;&nbsp;&nbsp;Brano protrlja šake. "Treviz je savršeno obavio svoj zadatak. Odaslala sam ga u svemir da bi mi poslužio kao gromobran - i tako je i bilo. Privukao je na sebe gromove. Brod koji je presreo Kompora nesumnjivo pripada Drugoj zadužbini."
<BR>&nbsp;&nbsp;&nbsp;&nbsp;&nbsp;"Pitam se", reče Kodel, "kako možete biti toliko sigurni u to?" On mirno izvadi lulu i stade je puniti duvanom.
<BR>&nbsp;&nbsp;&nbsp;&nbsp;&nbsp;"Uvek sam, znaš, sumnjala da bi Kompor mogao biti pod kontrolom Druge zadužbine. Život mu je bio suviše uravnotežen. Sve se oduvek, nekako, okončavalo u njegovu korist - a pored toga, bio je i neosporan prvak u hipersvemirskom lovu na druge brodove. Izdajstvo koje je počinio u odnosu na Treviza moglo je, istina, predstavljati izraz uprošćene kombinatorike jednog ambicioznog čoveka - ali učinio je to sa toliko nepotrebne prilježnosti da sam pomislila kako u tome mora biti i nečeg dubljeg od puke lične ambicije."
<BR>&nbsp;&nbsp;&nbsp;&nbsp;&nbsp;"Sve su to, gradonačelnice, samo nagadanja."
<BR>&nbsp;&nbsp;&nbsp;&nbsp;&nbsp;"Prestala su da budu samo nagađanja onog trenutka kada mu je pošlo za rukom da sledi Treviza kroz niz uzastopnih skokova - sa lakoćom koja bi bila shvatljiva jedino da je u pitanju bio samo jedan skok."
<BR>&nbsp;&nbsp;&nbsp;&nbsp;&nbsp;"Mogao se, gradonačelnice, pri tom u potpunosti osloniti na svoj računar."
<BR>&nbsp;&nbsp;&nbsp;&nbsp;&nbsp;Međutim, Brano zabaci glavu unazad i veselo se nasmeja. "Dragi moj Liono, toliko si obuzet građenjem složenih zamki da si jednostavno prevideo koliko delatne mogu biti najobičnije zamisli. Poslala sam Kompora da sledi Treviza - ali ne zbog toga što mi je to stvarno bilo neophodno. Kakvog bi to, uopšte, imalo smisla? Treviz, ma koliko možda žudeo da svoje kretanje zadrži u tajnosti, jednostavno nije mogao izbeći da na sebe ne privuče pažnju na svakom ne-zadužbinskom svetu koji bi posetio. Njegova ultramoderna zadužbinska letelica - njegov upadljiv zadužbinski naglasak - njegov zadužbinski novac - na svakom bi ga mestu smesta učinili više nego upadljivim. Pored toga, u slučaju potrebe, on bi se odmah obratio za pomoć nekom od zadužbinskih službenika kao što se, uostalom, i dogodilo na Sejšelu - i mi bismo smesta bili upoznati sa svakim njegovim postupkom - potpuno nezavisno od Kompora.
<BR>&nbsp;&nbsp;&nbsp;&nbsp;&nbsp;Ne", nastavi ona zamišljeno, "Kompora sam poslala za njim da bih iskušala Kompora. I u tome smo uspeli, jer smo mu namerno stavili na raspolaganje ne baš sasvim ispravan računar; ne toliko neispravan da se to odrazi na njegovu sposobnost upravljanja brodom, ali taman onoliko nedelatan koliko je bilo neophodno da ne bude u stanju da mu pruži pomoć u obavljanju uzastopnih skokova. Pa ipak, Kompor je uspeo da sledi Treviza bez ikakvih vidljivih poteškoća."
<BR>&nbsp;&nbsp;&nbsp;&nbsp;&nbsp;"Vidim, gradonačelnice, da mi mnogo toga ne kazujete, sve dok ne zaključite da je potrebno da mi kazete."
<BR>&nbsp;&nbsp;&nbsp;&nbsp;&nbsp;"Držala sam te po strani od toga, Liono, budući da tvoja neupućenost u svaku pojedinost jednostavno nije mogla biti ni od kakve štete. Ja ti se divim i koristim se tobom, ali postoje oštre granice mom poverenju, kao, uostalom, i tvom poverenju u mene - i, molim te, nemoj se truditi da to opovrgneš."
<BR>&nbsp;&nbsp;&nbsp;&nbsp;&nbsp;"Ni ne nameravam", odvrati Kodel suvo, "ali, gradonačelnice, jednog ću dana možda uzeti sebi slobodu da vas na to podsetim... U međuvremenu, postoji li još nešto u šta bih sada trebalo da budem upućen? Kakva je priroda broda koji je presreo Kompora? Jer, nema sumnje, ukoliko je Kompor pripadnik Druge zadužbine, onda i taj brod nosi njenu zastavu."
<BR>&nbsp;&nbsp;&nbsp;&nbsp;&nbsp;"Uvek mi je, Liono, bilo pravo zadovoljstvo da razgovaram s tobom. Brzo uviđaš kako stvari stoje. Shvataš, dakle, da se Druga zadužbina više ne trudi da zametne svoje tragove. Ona raspolaže odbranom, na koju se i oslanja, da te tragove učini nevidljivim, čak i kada to ovi nisu. Nikada se jednom pripadniku Druge zadužbine ne bi moglo dogoditi da upotrebi neki brod tuđinske izrade, čak i kada bi znao koliko lako možemo da odredimo poreklo nekog broda samo na osnovu sheme prema kojoj koristi energiju. Uvek bi bili u mogućnosti da takvo jedno saznanje uklone iz uma onoga ko je do njega došao - te, prema tome, čemu se mučiti oko uklanjanja tragova? Pa, eto, naš izviđač bio je u stanju da odredi pripadnost broda koji je presreo Kompora gotovo istog trenutka kada ga je ugledao."
<BR>&nbsp;&nbsp;&nbsp;&nbsp;&nbsp;"I sada će, pretpostavljam, Druga zadužbina pokušati da to saznanje ukloni iz naših mozgova."
<BR>&nbsp;&nbsp;&nbsp;&nbsp;&nbsp;"Ukoliko budu u stanju", odgovori Brano. "Međutim, iznenadiće se kada ustanove da su se stvari izmenile."
<BR>&nbsp;&nbsp;&nbsp;&nbsp;&nbsp;"Nedavno spomenuste da vam je poznato gde se nalazi Druga zadužbina", reče Kodel. "Da ćete se najpre pobrinuti za Geu, a potom i za Trantor. Bio bih sklon da iz toga izvučem zaključak da je brod koji je presreo Kompora poreklom sa Trantora."
<BR>&nbsp;&nbsp;&nbsp;&nbsp;&nbsp;"Zaključak ti je ispravan. Jesi li iznenaden?"
<BR>&nbsp;&nbsp;&nbsp;&nbsp;&nbsp;Kodel lagano zavrte glavom. "Nisam, bar ne posle svega. Ebling Mis, Toran Darel i Bejta Darel, svi zajedno, našli su se na Trantoru u trenutku kada je Mazgov bio zaustavljen. Arkadi Darel, Bejtina unuka, bila je rodena na Trantoru i ponovo se na njemu našla u trenutku kada je, navodno, Druga zadužbina bila zaustavljena. U njenim opisima onoga što se zbilo pominje se i izvesni Prim Palver, kao osoba koja je, pojavljujući se uvek kada je bilo najneophodnije, odigrala ključnu ulogu, a on je bio trantorski trgovac. Mislim da je odmah trebalo doći na pomisao da se Druga zadužbina nalazi na Trantoru, gde je, uzgred budi rečeno, i sam Seldon živeo u vreme kada je osnovao obe Zadužbine."
<BR>&nbsp;&nbsp;&nbsp;&nbsp;&nbsp;"To je sasvim očigledno, s tim što niko dosad nije čak ni nagovestio takvu mogućnost. Sama Druga zadužbina postarala se za to. Upravo sam na to mislila kada sam rekla da nije bilo neophodno da uklanjaju svoje tragove, budući da su lako mogli udesiti da se niko ni ne obazre u njihovom pravcu - odnosno, da su sećanja na te tragove mogli izbrisati kod onih koji su ih možda i videli."
<BR>&nbsp;&nbsp;&nbsp;&nbsp;&nbsp;"U tom slučaju", reče Kodel, "nemojmo prebrzo gledati u pravcu u kome oni možda sada žele da gledamo. Šta mislite, kako je Treviz uopšte mogao da dođe do zaključka da Druga zadužbina odista postoji? Zbog čega nije i njega zaustavila?"
<BR>&nbsp;&nbsp;&nbsp;&nbsp;&nbsp;Brano podiže ruku i stade na nabraja podižući jedan za drugim svoje kvrgave prste. "Prvo, Treviz je krajnje neobičan čovek koji, uprkos svoj svojoj bučnoj nesposobnosti da bude obazriv, nosi nešto u sebi u šta nisam bila u stanju da proniknem. Moguće je da on predstavlja sasvim poseban slučaj. Drugo, Druga zadožbina, po svemu sudeći, nije živela u potpunom neznanju. Kompor je odmah počeo da uhodi Treviza, i konačno mi ga prijavio. Meni je bilo namenjeno da zaustavim Treviza, kako Druga zadužbina ne bi morala da preuzme rizik da bude otkrivena time što bi se sama umešala. Treće, budući da ja nisam postupila onako kako se od mene moglo očekivati - nisam ga likvidirala, ni uhapsila, niti uklonila njegova sećanja - nisam, pogotovo, upotrebila psihosondu - već sam ga samo poslala u svemir - Druga zadužbina bila je prinuđena da ode korak dalje. Neposredno su se umešali, na taj način što su jedan od svojih brodova odaslali za njim."
<BR>&nbsp;&nbsp;&nbsp;&nbsp;&nbsp;Stisnutih usana, s očevidnim zadovoljstvom, ona dodade: "Oh, kakav divan gromnobran!"
<BR>&nbsp;&nbsp;&nbsp;&nbsp;&nbsp;"A kakav će biti naš sledeći korak?" upita Kodel.
<BR>&nbsp;&nbsp;&nbsp;&nbsp;&nbsp;"Uputićemo izazov tom pripadniku Druge zadužbine s kojim smo se suočili. U stvari, već smo počeli da mu se lagano približavamo."
<BR>
<BR>&nbsp;&nbsp;&nbsp;&nbsp;&nbsp;78.
<BR>&nbsp;&nbsp;&nbsp;&nbsp;&nbsp;Gendibal i Novi sedeli su zajedno, jedno pored drugog, posmatrajući ekran.
<BR>&nbsp;&nbsp;&nbsp;&nbsp;&nbsp;Novi je bila preplašena. Gendibalu je to bilo sasvim jasno, baš kao i činjenica da se očajnički borila da strah odagna od sebe. No, on nije mogao ništa preduzeti da joj pomogne u njenoj borbi, jer nije smatrao nimalo mudrim da u ovom trenutku zadire u njen um budući da bi to pritulilo, u još većoj meri, tanane nadražaje kojima se ovaj odazivao na dejstvo slabog mentalnog polja što ih je okruživalo.
<BR>&nbsp;&nbsp;&nbsp;&nbsp;&nbsp;Zadužbinski bojni brod lagano se približavao - uopšte nije sumnjao u to da se uputio ka njima. Bio je to veliki vojni brod, sa posadom od - sudeći prema ranijim saznanjima o zadužbinskim brodovima - najmanje šest osoba. Gendibal je bio sasvim siguran da bi oružje kojim je raspolagao taj brod bilo samo po sebi dovoljno da zaustavi, pa čak i zbriše, sve brodove koji su stajali na raspolaganju Drugoj zadužbini - ukoliko bi se ovi oslonili isključivo na svoju fizičku moć.
<BR>&nbsp;&nbsp;&nbsp;&nbsp;&nbsp;Kako su stvari sada stajale, približavanje bojnog broda jednom jedinom brodu kojim je upravljao pripadnik Druge zadužbine predstavljalo je činjenicu iz koje su se mogli izvuči rečiti zaključci. Čak i ukoliko je taj zadužbinski brod raspolagao izvesnim mentalnim moćima, malo je bilo verovatno da bi baš bio spreman da ovoliko priđe čeljustima Druge zadužbine. Stoga, mnogo je verovatnije bilo da je njegovo nastupanje izraz neznanja - koje je, opet, i samo moglo biti na različite načine stepenovano.
<BR>&nbsp;&nbsp;&nbsp;&nbsp;&nbsp;Moglo je to, takođe, značiti i da komandant bojnog broda nije znao da je Kompor napustio ovaj brod - ili, ako jeste - da nije imao pojma da ga je zamenio jedan pripadnik Druge zadužbine ili čak, da nije imao nikakvu predstavu o tome šta je, uopšte, Druga zadužbina.
<BR>&nbsp;&nbsp;&nbsp;&nbsp;&nbsp;Pa ipak (Gendibal je nameravao da brižljivo razmotri svaku mogućnost), šta ako je brod odista raspolagao mentalnim moćima i zahvaljujući tome usudio se da krene na ovako otvoren, samopouzdan način? To je, u svakom slučaju, moglo značiti da njime upravlja neki megaloman - ili da raspolaže moćima koje su daleko prevazilazile sve što je Gendibal bio spreman da dopusti kao mogućno.
<BR>&nbsp;&nbsp;&nbsp;&nbsp;&nbsp;Ali ni ono što je on bio spreman da dopusti kao mogućno nije morala biti konačna procena...
<BR>&nbsp;&nbsp;&nbsp;&nbsp;&nbsp;On pažljivio osmotri Novin um. Novi nije bila u stanju da svesno oseti prisutnost mentalnog polja, dok je Gendibal, razume se, to bio u stanju; pa ipak, Gendibalov um nije hio u stanju da to učini na tako tanan način, ili da utvrdi prisutnost najslabašnijeg mentalnog polja - kao što je to Novim um bio u stanju. Bio je to paradoks koji je u budućnosti valjalo dobro proučiti i iz koga su mogli nastati plodovi što će se na duge staze pokazati neuporedivo važnijim nego što je to u ovom trenutku predstavljao problem jednog nastupajućeg bojnog broda.
<BR>&nbsp;&nbsp;&nbsp;&nbsp;&nbsp;Gendibal je, intuitivno, uočio takvu mogućnost još onog trenutka kada je prvi put postao svestan neobične pitomosti i sklada Novinog uma - ispoljivši, pritom, tmuran ponos zbog intuitivnih sposobnosti kojima je raspolagao. Govornici su oduvek bili ponosni na svoje intuitivne moći - ali u kolikoj su meri one, zapravo, bili proizvod njihove nesposobnosti da jačinu polja izmere uobičajenim fizičkim metodima i, sledstveno tome, njihovog neuspeha da dokuče šta su to, u stvari, učinili? Bilo je suviše lako pokriti neznanje mističnom reči 'intuicija'. I zato, do koje je mere njihovo neznanje moglo proisteći iz njihovog potcenjivanja važnosti fizičkog u odnosu na mentalno?
<BR>&nbsp;&nbsp;&nbsp;&nbsp;&nbsp;I do koje je mere to moglo biti izraz zaslepljene oholosti? Kada on bude preuzeo položaj Prvog govornika, pomisli Gendibal, sve će se to izmeniti. Moraće se osetno suziti jaz izmedu fizičkih moći dveju Zadužbina. Druga zadužbina, jednostavno, ne sme dopustiti postojanje stalne pretnje da bude uništena - svaki put kada njen mentalni monopol makar u najmanjoj meri, bude narušen.
<BR>&nbsp;&nbsp;&nbsp;&nbsp;&nbsp;...U stvari, taj monopol već je, u ovom trenutku, po svemu sudeći, bio narušen. Možda je Prva zadužbina ozbiljno uznapredovala a možda je, s druge strane, izmedu nje i onih Anti-Mazgova došlo do saveza. (Ta mu se pomisao javi sada prvi put, i on uzdrhta).
<BR>&nbsp;&nbsp;&nbsp;&nbsp;&nbsp;Ovakve misli minuše njegovim umom brzinom koja je bila uobičajena za Govornike - istovremeno dok je o svemu tome razmišljao, ostao je sasvim svestan plamička u Novinom umu, njenog odaziva na blage podsticaje mentalnog polja što ih je okruživalo. Međutim, iako se zadužbinski bojni brod postojano približavao, polje nije postajalo snažnije.
<BR>&nbsp;&nbsp;&nbsp;&nbsp;&nbsp;Samo po sebi, ipak, to nije predstavljalo konačnu potvrdu da brod ne raspolaže mentalnim moćima. Poznata je činjenica da se rasprostiranje mentalnog polja nije pokoravalo zakonu koji je govorio o opadanju ili rastu sa kvadratom udaljenosti. Drugim rečima, jačina mentalnog polja nije u odgovarajućoj meri rasla dok se rastojanje izmedu odašiljača i primaoca smanjivalo. U tom se pogledu sasvim razlikovalo od elektromagnetnih ili gravitacionih polja. Pa, ipak, mada su promene u jačini mentalnih polja bile u manjoj zavisnosti od razdaljina no što je to bio slučaj sa poljima fizičke naravi, ipak ni mentalna polja nisu bila sasvim neosetljiva na povećanje ili smanjenje razdaljine. Nadražaj u Novinom mozgu morao je, sa približavanjem bojnog broda, ispoljiti uočljivo povećanje - ma koliko ono bilo.
<BR>&nbsp;&nbsp;&nbsp;&nbsp;&nbsp;(Kako se, uopšte, moglo dogoditi da tokom pet vekova nijedan pripadnik Druge zadužbine - od Harija Seldona nadalje - nije nikad ni pomislio da se lati posla na utvrđivanju matematičkog odnosa između jačine mentalnog polja i udaljenosti? Gendibal se ćutke zakle da se tom grubom potcenjivanju fizike mora stati na kraj.)
<BR>&nbsp;&nbsp;&nbsp;&nbsp;&nbsp;Ukoliko je bojni brod raspolagao mentalnim moćima i ukoliko mu je bilo jasno da pred sobom ima jednog pripadnika Druge zadužbine, ne bi li bilo prirodno da pre nastupanja pojača dejstvo polja do krajnjih granica? Ali u tom slučaju, ne bi li Novin um nedvosmisleno zabeležio to povećanje nekim svojim upadljivijim odazivom?
<BR>&nbsp;&nbsp;&nbsp;&nbsp;&nbsp;Pa ipak, nije!
<BR>&nbsp;&nbsp;&nbsp;&nbsp;&nbsp;Mentalno polje, razume se, i dalje je bilo tu, ali mora biti da je poticalo sa Gee. Bilo je to, samo po sebi, dovoljno neprijatno, ali neposredni problem predstavljao je sam brod. Prema tome, najpre da se njime pozabavi, a potom će svoju pažnju usmeriti prema svetu Anti-Mazgova.
<BR>&nbsp;&nbsp;&nbsp;&nbsp;&nbsp;Čekao je. Bojni brod će već nešto preduzeti, ali će mu se, bar, dovoljno približiti da se oseti sasvim sigurnim da može preći i na otvorenije ispoljavanje neprijateljstva.
<BR>&nbsp;&nbsp;&nbsp;&nbsp;&nbsp;Bojni brod se i dalje približavao - činilo se da sada ubrzava - ali još nije otkrivao svoje namere. Konačno, Gendibal izvede proračun prema kome bi snaga njegovog udara mogla biti dovoljna. Na brodu neće osetiti nikakav bol, tek izvesnu nelagodnost: samo će ustanoviti da glavni mišići njihovih tela krajnje tromo odgovaraju na njihove želje.
<BR>&nbsp;&nbsp;&nbsp;&nbsp;&nbsp;Gendibal suzi mentalno polje kojim je njegov um upravljao. Polje se pojača i sunu preko provalije koja je delila dva broda brzinom svetlosti. (Dva broda nalazila su se toliko blizu jedan drugom da se hipersvemirski kontakt - koji je pretpostavljao neizbežni gubitak u preciznosti - činio nepotrebnim.)
<BR>&nbsp;&nbsp;&nbsp;&nbsp;&nbsp;A onda, Gendibal se odjednom sav ukoči, više nego zaprepašćen.
<BR>&nbsp;&nbsp;&nbsp;&nbsp;&nbsp;Zadužbinski brod raspolagao je delotvornim mentalnim štitom, koji je jačao u srazmeri sa jačanjem Gendibalovog vlastitog mentalnog polja... Konačno, bilo je jasno: brod nije krenuo na njega iz pukog neznanja, već zahvaljujući tome što je raspolagao neočekivanom, mada pasivnom zaštitom.
<BR>
<BR>&nbsp;&nbsp;&nbsp;&nbsp;&nbsp;79.
<BR>&nbsp;&nbsp;&nbsp;&nbsp;&nbsp;"Ah!" uzviknu Brano. "Liono, pokušao je da nas napadne! Pogledaj!"
<BR>&nbsp;&nbsp;&nbsp;&nbsp;&nbsp;Zadužbinski naučnici predano su nastojali, tokom čitavih stotinu dvadeset godina, da u najvećoj tajnosti konstruišu mentalni štit; nikad nijedan naučni projekat nije držan u tolikoj tajnosti, osim, možda, usamljeničkog traganja Harija Seldona za pouzdanim psihoistorijskim metodom. Pet naraštaja uporno je radilo na postepenom usavršavanju jedne naprave čije se delovanje nije oslanjalo ni na kakvu zadovoljavajuću naučnu teoriju.
<BR>&nbsp;&nbsp;&nbsp;&nbsp;&nbsp;Međutim, nikakav napredak nije bio moguć bez pronalaska psihometra, koji je mogao služiti kao vodič, ukazujući na pravac i meru napretka postignutog u svakoj pojedinačnoj fazi. Niko nije umeo da objasni kako on dejstvuje; pa ipak, sve je ukazivalo na to da je psihometar bio u stanju da izmeri i neizmerljivo, kao i da odredi i neodredljivo. Brano je stoga smatrala (a njena osećanja delili su i neki od naučnika) da će ukoliko Zadužbini ikad pođe za rukom da protumači dejstvovanje psihometra, u moćima mentalne kontrole, postati ravni Drugoj zadužbini.
<BR>&nbsp;&nbsp;&nbsp;&nbsp;&nbsp;Ali to je bila stvar budućnosti. U ovom trenutku i sam štit trebalo je da bude dovoljan, naročito uz stvarnu i neospornu nadmoć u fizičkom oružju.
<BR>&nbsp;&nbsp;&nbsp;&nbsp;&nbsp;Brano otposla poruku, prethodno snimljenu; poruka je bila upućena muškim glasom iz koga su prethodno uklonjene sve emocije, tako da je postao bezbojan i smrtonosno preteći.
<BR>&nbsp;&nbsp;&nbsp;&nbsp;&nbsp;"Poruka Blistavoj zvezdi i njenoj posadi. Aktom piratstva domogli ste se jednog broda Flotile Zadužbinske federacije. Naređuje vam se da smesta predate brod, kao i da sami položite oružje; u protivnom, možete očekivati napad."
<BR>&nbsp;&nbsp;&nbsp;&nbsp;&nbsp;Trenutak kasnije, stiže i odgovor; bio je to prirodan muški glas. "Gradonačelnice Brano, sa Terminusa, poznato mi je da se nalazite na brodu. Blistave zvezde nisam se domogao aktom piratstva. Njegov zapovednik, Mun Li Kompor, sa Terminusa, dobrovoljno mi je uputio poziv da dođem na njegov brod. Zahtevam, stoga, da prihvatite kraće primirje kako bismo mogli porazgovarati o stvarima koje su za oboje od podjednake važnosti."
<BR>&nbsp;&nbsp;&nbsp;&nbsp;&nbsp;"Pustite mene da govorim s njim, gradonačelnice", šapnu Kodel.
<BR>&nbsp;&nbsp;&nbsp;&nbsp;&nbsp;Međutim, Brano s prezrenjem podiže ruku: "Sva odgovornost počiva na meni, Liono."
<BR>&nbsp;&nbsp;&nbsp;&nbsp;&nbsp;Podesivši prenosnik, ona progovori glasom koji gotovo da je bio isto toliko bezbojan i bezosećajan koliko i glas koji je u njeno ime maločas zborio:
<BR>&nbsp;&nbsp;&nbsp;&nbsp;&nbsp;"Čoveče sa Druge zadužbine, nastojte da shvatite svoj položaj. Ukoliko se smesta ne predate, u mogućnosti smo da vaš brod raznesemo u prah za onoliko vremena koliko je potrebno svetlosti da od našeg doputuje do vašeg broda - i spremni smo da to i učinimo. Ništa time nećemo izgubiti budući da ne raspolažete nikakvim znanjem koje bi nam bilo neophodno - i zbog koga bismo vas ostavili u životu. Poznato nam je da ste sa Trantora; i kada jednom budemo završili sa vama, bićemo spremni da svršimo i sa Trantorom. Voljni smo da vam odobrimo nekoliko trenutaka kako biste imali vremena da kažete to što želite; međutim, s obzirom na to da nemate da kažete mnogo toga što bi bilo od vrednosti za nas, nismo spremni da vas dugo slušamo."
<BR>&nbsp;&nbsp;&nbsp;&nbsp;&nbsp;"U tom slučaju", odgovori Gendibal, "dopustite mi da govorim brzo i da odmah pređem na stvar. Vaš štit nije savršen, niti to može biti. Precenili ste svoj štit - a potcenili mene. U stanju sam da prodrem u vaš um i da nad njim uspostavim kontrolu. Možda ne baš tako lako kao kad ne bi bilo štita, ali ipak dovoljno lako. U istom onom trenutku kada pokušate da protiv mene upotrebite neko oružje ja ću vas napasti - ali u tom sluaju morate i ovo shvatiti: bez štita, u stanju sam da prodrem u vaš um bez ikakvih poteškoća, ne pričinivši vam pritom nikakvo zlo. Sa štitom, međutim, moraću da se probijam kroz njega, što sam takođe u stanju da postignem, ali u tom slučaju, moj prodor neće biti ni bezbolan ni bezopasan. Vaš um, baš kao i štit, u tom će slučaju biti razoren, i posledice će biti neotklonjive. Drugim rečima, vi me ne možete zaustaviti, dok ja, s druge strane, mogu zaustaviti vas - time što ćete me prinuditi da postupim gore nego da sam vas ubio.
<BR>&nbsp;&nbsp;&nbsp;&nbsp;&nbsp;Od vas će ostati samo beslovesna olupina. Želite li da preuzmete taj rizik?"
<BR>&nbsp;&nbsp;&nbsp;&nbsp;&nbsp;"I sami znate da to niste u stanju da učinite", odgovori Brano.
<BR>&nbsp;&nbsp;&nbsp;&nbsp;&nbsp;"Pa, onda, jeste li spremni da preuzmete rizik posledica koje sam vam upravo opisao?" upita Gendibal glasom u kome se jasno naslućivala samrtna ravnodušnost.
<BR>&nbsp;&nbsp;&nbsp;&nbsp;&nbsp;Kodel se naže prema njoj i prošapta: "Za ime Seldona, gradonačelnice..."
<BR>&nbsp;&nbsp;&nbsp;&nbsp;&nbsp;Gendibal ga prekide (ne baš istog trenutka, jer je svetlosti - svemu što je putovalo brzinom svetlosti - bilo potrebno nešto više od jedne sekunde da premosti razdaljinu između dva broda). "Pratim vaše misli, Kodele. Nema nikakve potrebe da šapućete. Pratim i gradonačelničine misli. Neodlučna je; stoga, nema potrebe da još paničite. Već sama činjenica da mi je to poznato predstavlja, kao što vidite, neporeciv dokaz da vam štit nije neprobojan."
<BR>&nbsp;&nbsp;&nbsp;&nbsp;&nbsp;"Možemo ga još ojačati", dobaci mu gradonačelnica izazovno.
<BR>&nbsp;&nbsp;&nbsp;&nbsp;&nbsp;"Ali i ja mogu pojačati svoj mentalni udar", odvrati Gendibal.
<BR>&nbsp;&nbsp;&nbsp;&nbsp;&nbsp;"Ipak, ja sedim ovde krajnje opuštena, koristeći samo fizičku energiju da održim štit, a energije imam dovoljno da ga održim još prilično dugo. Međutim, vi morate da upotrebite mentalnu energiju za probijanje štita i na kraju ćete se umoriti."
<BR>&nbsp;&nbsp;&nbsp;&nbsp;&nbsp;"Grešite", odgovori Gendibal. "U ovom trenutku nijedno od vas dvoje nije u stanju da izda nikakvo naređenje nijednom članu posade vašeg broda, niti posadama bilo kog drugog broda. Toliko uspevam da postignem a da vam ne nanesem nikakvo zlo; međutim, nemojte učiniti ništa da izbegnete mojoj kontroli. Jer ukoliko budem morao da povećam vlastitu mentalnu moć radi suzbijanja vašeg pokušaja - a to ću, svakako, morati da učinim - to će, kao što već rekoh, imati ozbiljne posledice po vas."
<BR>&nbsp;&nbsp;&nbsp;&nbsp;&nbsp;"Onda, čekaću", reče Brano, položivši šake na kolena s izrazom nepokolebljive strpljivosti. "Vi ćete se na kraju umoriti, i kada se to zaista dogodi naređenje koje ću izdati neće glasiti da vas unište, budući da ćete tada već biti sasvim bezopasni. Naređenje će glasiti da se glavnina zadužbinske flote uputi ka Trantoru. Dakle, ukoliko želite da spasete svoj svet - predajte se. Još jedna pomama uništenja neće ni vašu družinu ostaviti netaknutom, kao što je bilo u slučaju prve, u doba Velikog Pustošenja."
<BR>&nbsp;&nbsp;&nbsp;&nbsp;&nbsp;"Zar ne shvatate, gradonačelnice, da bih, ukoliko osetim prve znake umora - što se, uveravam vas, neće dogoditi - svoj svet mogao spasti na vrlo jednostavan način: time što bih vas uništio pre no što me sasvim napusti moć da to učinim?"
<BR>&nbsp;&nbsp;&nbsp;&nbsp;&nbsp;"Vi to nećete učiniti. Vaš osnovni zadatak je da očuvate Seldonov Plan. Likvidirati gradonačelnicu Terminusa i zadati takav udarac ugledu i samopouzdanju Prve zadužbine, uz istovremeno nezamislivo unazađivanje njene moći i ohrabrivanje njenih neprijatelja posvuda, značilo bi do krajnosti poremetiti Seldonov Plan - a to bi za vas bilo gotovo isto toliko rđavo koliko i samo uništenje Trantora. Bolje rešenje bi, ipak, bilo da se predate."
<BR>&nbsp;&nbsp;&nbsp;&nbsp;&nbsp;"Jeste li spremni da stavite na probu moje oklevanje da vas uništim?"
<BR>&nbsp;&nbsp;&nbsp;&nbsp;&nbsp;Branine se grudi stadoše nadimati, dok je duboko uvlačila vazduh u pluća. A onda ga lagano ispusti i reče čvrstim glasom: "Jesam!"
<BR>&nbsp;&nbsp;&nbsp;&nbsp;&nbsp;Kodel, koji je sedeo kraj nje, preblede.
<BR>
<BR>&nbsp;&nbsp;&nbsp;&nbsp;&nbsp;80.
<BR>&nbsp;&nbsp;&nbsp;&nbsp;&nbsp;Gendibal je netremice posmatrao lik Brano, koji stajaše pred njim u jednom uglu prostorije neposredno ispred zida. Slika je, usled interferencija što ih je stvarao štit, bila mutna i treptava. Čovek koji je sedeo pored nje jedva da se nazirao, kao u nekoj izmaglici, budući da Gendibal nije imao razloga da na njega traći energiju. Bilo je neophodno da se usredsredi na gradonačelnicu.
<BR>&nbsp;&nbsp;&nbsp;&nbsp;&nbsp;Međutim, ona, zauzvrat, nije imala pred sobom njegov lik. Stoga, na primer, nije mogla znati da i on ima nekoga kraj sebe. Niti je znala kakve zaključke da izvuče iz izraza njegovog lica ili njegovih kretnji. U tom pogledu on je svakako raspolagao nesumnjivom prednošću.
<BR>&nbsp;&nbsp;&nbsp;&nbsp;&nbsp;Sve ono što joj je rekao predstavljalo je suštu istinu. Zaista je bio u stanju da se probije do nje, mada po cenu ogromnog utroška mentalne energije - i pri tome jedva da bi bio u mogućnosti da izbegne da nepopravljivo poremeti njen um.
<BR>&nbsp;&nbsp;&nbsp;&nbsp;&nbsp;Ali i sve što je ona rekla predstavljalo je suštu istinu. Uništiti je - značilo je poremetiti Plan gotovo u istoj onoj meri u kojoj je to Mazgov učinio. U stvari, novi poremećaj mogao je biti još ozbiljniji, budući da je plan znatno dalje odmakao i da je bilo manje vremena da se skretanje ispravi.
<BR>&nbsp;&nbsp;&nbsp;&nbsp;&nbsp;Što je bilo još gore, bila je tu i Gea, ogromna nepoznanica - sa svojim mentalnim poljem koje je i dalje ostajalo slabašno, jedva raspoznatljivo, razdražujuće izmičući mogućnosti konačne detekcije.
<BR>&nbsp;&nbsp;&nbsp;&nbsp;&nbsp;On za časak ponovo uđe u Novin um, samo da bi proverio da li je plamičak još bio tu. Bio je, neizmenjen.
<BR>&nbsp;&nbsp;&nbsp;&nbsp;&nbsp;Ona ni na koji način nije mogla da oseti njegovo ulaženje u njen um, pa ipak se okrenula ka njemu i upitala ga sa strahopoštovanjem: "Gospodine, vidim tamo neku bledu izmaglicu. Je li to sa njom razgovarate?"
<BR>&nbsp;&nbsp;&nbsp;&nbsp;&nbsp;Mora biti da je izmaglicu uočila zahvaljujući kratkom trenutku povezanosti njihova dva uma. Gendibal stavi prst na usta. "Ne plaši se, Novi. Samo zatvori oči i opusti se."
<BR>&nbsp;&nbsp;&nbsp;&nbsp;&nbsp;On zatim podiže glas. "Gradonačelnice Brano, u okvirima koje ste postavili rizik koji preuzimate čini se razumnim. Nemam želju da vas smesta, ovog časa, uništim, budući da verujem da ćete, ukoliko pokušam da vam nešto objasnim, biti spremni da me s pažnjom saslušate; konačno, verujem, neće više biti potrebe za uništenjem ni sa jedne ni sa druge strane.
<BR>&nbsp;&nbsp;&nbsp;&nbsp;&nbsp;Pretpostavimo, gradonačelnice, da vi pobedite i da se ja predam. Šta sledi? U mahnitoj samouverenosti i neosnovano se oslanjajući na svoj mentalni štit, vi i vaši naslednici nastojaćete da sa nepotrebnom žurbom proširite svoju moć nad čitavom Galaksijom. Međutim, čineći to vi ćete zapravo odgodti uspostavljanje Drugog Carstva, budući da ćete u međuvremenu uništiti i Seldonov Plan."
<BR>&nbsp;&nbsp;&nbsp;&nbsp;&nbsp;"Nisam nimalo iznenađena", odgovori Brano, "zbog nedostatka želje da me smesta uništite; mislim, zapravo, da ćete biti prinuđeni, dok tako budete sedeli, da shvatite da ni ne smete da me unistite."
<BR>&nbsp;&nbsp;&nbsp;&nbsp;&nbsp;"Ne dopustite da vas zavede osećaj preuranjenog trijumfa", upozori je Gendibal. "Radije me saslušajte. Pretežni deo Galaksije još je izvan dosega moći Zadužbine i, u priličnoj meri, antizadužbinski nastrojen. Postoje, čak, i prilični delovi same Zadužbinske federacije koji se još sećaju dana svoje nazavisnosti. Ukoliko bi Zadužbina suviše brzo počela da jaše na talasu mog poraza - lišila bi ostatak Galaksije njegove najveće slabosti: nejedinstva i neodlučnosti. Prinudili bliste ih da se iz straha od vas ujedine - i, istovremeno, dali biste i novu hranu pobunjeničkim težnjama u samoj Federaciji."
<BR>&nbsp;&nbsp;&nbsp;&nbsp;&nbsp;"Pucate ćorcima", odgovori Brano. "Raspolažemo sa dovoljno moći da lako savladamo sve neprijatelje, čak i ukoliko se svi svetovi u Galaksiji, koji ne pripadaju Federaciji, udruže protiv nas - pa, čak, i ukoliko se polovina članica Federacije pobuni i svrsta s njima. To ne predstavlja nikakav problem."
<BR>&nbsp;&nbsp;&nbsp;&nbsp;&nbsp;"Ne predstavlja nikakav neposredni problem, gradonačelnice. Pogrešićete ako ishod budete videli samo onakvim kakav vam se ovog časa predstavlja. U stanju ste, dakako, da uspostavite Drugo carstvo time što ćete ga jednostavno proglasiti uspostavljenim, ali nećete biti u stanju i da ga održite. Svakih desetak godina moraćete ga ponovo osvajati."
<BR>&nbsp;&nbsp;&nbsp;&nbsp;&nbsp;"Pa, onda ćemo i činiti to, sve dok se ti svetovi ne umore - kao što ćete se i vi umoriti."
<BR>&nbsp;&nbsp;&nbsp;&nbsp;&nbsp;"Neće se oni izmoriti, kao što ni ja neću. Niti će sve to moći da potraje duže vremensko razdoblje, budući da će se jedna druga i još veća opasnost nadneti nad to pseudo-carstvo koje nameravate da uspostavite. Budući da će ga biti moguće, makar privremeno, održavati samo uz pomoć sve veće vojne sile koja će biti stavljana na sve veća iskušenja, zadužbinski generali će, po prvi put, postati i važniji i moćniji od civilne vlasti. Pseudo-carstvo raspašće se na vojnička područja na kojima će pojedinačni komandanti predstavljati vrhovnu vlast. To će izazvati anarhiju - i sve će skliznuti natrag u varvarstvo koje može potrajati znatno duže od trideset hiljada godina - onih trideset milenijuma koje je Seldon imao na umu pre no što je razradio svoj Plan."
<BR>&nbsp;&nbsp;&nbsp;&nbsp;&nbsp;"Detinjaste pretnje. Čak i ukoliko su Seldonovi proračuni sve to imali u vidu, oni ipak govore samo o mogućem - ne i neizbežnom."
<BR>&nbsp;&nbsp;&nbsp;&nbsp;&nbsp;"Gradonačelnice Brano, pozva je Gendibal ozbiljnim glasom, "zaboravite na Seldonov Plan. Vi niste u stanju da shvatite matematiku na kojoj se on zasniva, i niste u stanju da sebi predstavite njegove sklopove. Razume se, verovatno da niste ni obavezni. Vi ste iskusan političar; i uspešan, sudeći po položaju koji zauzimate; štaviše, i hrabar, sudeći po igri u koju ste se upustili. Sledstveno tome, iskoristite svoju političku oštroumnost. Razmislite o političkoj i vojnoj istoriji čovečanstva, i razmotrite je u svetlosti onoga što nam je poznato o ljudskoj prirodi - prisetite se kako ljudi, političari kao i vojne vođe, stupaju u dejstva, protivdejstva i međudejstva - i recite nisam li u pravu?"
<BR>&nbsp;&nbsp;&nbsp;&nbsp;&nbsp;"Čak i kada biste bili u pravu, čoveče sa Druge zadužbine, u pitanju je rizik koji moramo preuzeti", odgovori Brano. "Uz odgovarajuće vođe i uz stalan tehnološki napredak - na područjima mentalnog, kao i fizičkog - imamo sve izglede da uspemo. Hari Seldon nikada nije na pravi način procenio napredak koji je u međuvremenu ostvaren. Nije ni mogao. Gde on to svojim Planom predviđa da će Prva zadužbina doći u posed mentalnog štita? U stvari, zbog čega bi nam Plan uopšte bio potreban? I bez njega ćemo utemeljiti novo Carstvo. Neuspeh bez Plana, na kraju krajeva, možda je i bolji nego uspeh s Planom. Mi ne želimo Carstvo u kome ćemo biti svedeni na beživotne lutke koje će koncima povlačiti skriveni gospodari iz Druge zadužbine."
<BR>&nbsp;&nbsp;&nbsp;&nbsp;&nbsp;"Kažete to samo zato što ne shvatate šta bi neuspeh predstavljao za sve ljude u Galaksiji."
<BR>&nbsp;&nbsp;&nbsp;&nbsp;&nbsp;"Moguće je", odvrati Brano tvrdoglavo. "Počinjete li da osećate zamor, čoveče iz Druge zadužbine?"
<BR>&nbsp;&nbsp;&nbsp;&nbsp;&nbsp;"Nimalo... Međutim, dozvolite mi da vam predložim jednu alternativnu mogućnost koju još niste razmotrili - u okviru koje neće biti neophodno da se ja predam vama, niti vi meni... Nalazimo se u ovom trenutku u blizini planete čije je ime Gea."
<BR>&nbsp;&nbsp;&nbsp;&nbsp;&nbsp;"Poznato mi je."
<BR>&nbsp;&nbsp;&nbsp;&nbsp;&nbsp;"A da li vam je, možda, poznato da se, po svemu sudeći, radi o mestu sa koga je potekao Mazgov?"
<BR>&nbsp;&nbsp;&nbsp;&nbsp;&nbsp;"Što se toga tiče, bio bi mi potreban neki čvršći dokaz od vaše puke tvrdnje."
<BR>&nbsp;&nbsp;&nbsp;&nbsp;&nbsp;"Planeta je okružena mentalnim poljem, i predstavlja stanište mnogih Mazgova. Ukoliko biste i ostvarili svoj san o uništenju Druge zadužbine - postali biste robovi te planete Mazgova. A kakvo vam je to Druga zadužbina ikada nanela - mislim pravo, a ne izmišljeno ili pretpostavljeno zlo? A sad, stavite na drugi tas sve zlo koje vam je jedan jedini Mazgov naneo."
<BR>&nbsp;&nbsp;&nbsp;&nbsp;&nbsp;"Sve čime raspolažem jeste samo vaša gola tvrdnja."
<BR>&nbsp;&nbsp;&nbsp;&nbsp;&nbsp;"Sve dok se budemo ovde zadržavali i nisam u mogućnosti da vam išta više pružim... Prema tome, predlažem primirje. Ostanite iza svog štita, ukoliko mi ne verujete - ali budite spremni da sarađujete sa mnom. Približimo se, zajedno, toj planeti - i kada se budete uverili da krije opasnost, ja ću potrti njeno mentalno polje a vi ćete narediti svojim brodovima da udare na nju."
<BR>&nbsp;&nbsp;&nbsp;&nbsp;&nbsp;"Zbog čega to ranije niste spomenuli?"
<BR>&nbsp;&nbsp;&nbsp;&nbsp;&nbsp;"Smatrao sam da vas mogu ubediti da nismo neprijatelji, i da možemo sarađivati. Budući da, kako se čini, u tome nisam uspeo, predlažem sada da sarađujemo čak i uprkos tome."
<BR>&nbsp;&nbsp;&nbsp;&nbsp;&nbsp;Brano nista ne odgovori, duboko zanesena u misli. "Pokušavate da mi uspavankama navučete san na oči", konačno reče ona. "Kako biste to vi, sasvim sami, bili u stanju da potrete mentalno polje čitave jedne planete Mazgova? Sama pomisao na to toliko je smešna da jednostavno nisam u stanju da poverujem u iskrenost vašeg predloga."
<BR>&nbsp;&nbsp;&nbsp;&nbsp;&nbsp;"Ja nisam sam", odgovori Gendibal. "Iza mene stoji sva moć Druge zadužbine - i ta moć, usmerena preko mene, pobrinuće se za Geu. Usput rečeno, ona bi takođe, u bilo kom trenutku, mogla slistiti i vas brod, baš kao da je od papira."
<BR>&nbsp;&nbsp;&nbsp;&nbsp;&nbsp;"Ako je tako kako kažete, zbog čega vam je potrebna moja pomoć?"
<BR>&nbsp;&nbsp;&nbsp;&nbsp;&nbsp;"Pre svega, zbog toga što samo potiranje mentalnog polja planete nije dovoljno. Druga zadužbina ne može se, od sada pa zauvek, posvetiti samo njegovom stalnom potiranju, baš kao što ni ja sam ne mogu provesti ostatak svog života igrajući ovaj konverzacioni menuet sa vama. Potrebna nam je fizička sila, koju nam vaša flota može staviti na raspolaganje... Pored toga, ukoliko vas ne mogu rečima ubediti da dve Zadužbine treba da jedna u drugoj vide saveznika, možda će saradnja na jednom zajedničkom poslu od najveće važnosti delovati znatno ubedljivije. Dela mogu biti od pomoći tamo gde reči omanjuju."
<BR>&nbsp;&nbsp;&nbsp;&nbsp;&nbsp;Ponovo zavlada tišina, a onda Brano reče: "Spremna sam da se još više približim Gei, pod uslovom da to učinimo zajednički. Ništa izvan toga ne mogu obećati."
<BR>&nbsp;&nbsp;&nbsp;&nbsp;&nbsp;"Biće dovoljno", odvrati kratko Gendibal i naže se nad računar.
<BR>&nbsp;&nbsp;&nbsp;&nbsp;&nbsp;A onda, iznenada, začu se Novin glas: "Ne, Gospodine. Sve do ovog časa, sve što ste učinili nije bilo važno; ali sada, molim vas, ne preduzimajte ništa. Moramo sačekati Golana Treviza, većnika sa Terminusa."
</P></TD></TR></TABLE>
<P class="next">
<A HREF=p19.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
