<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>13. TOPLOTNI SLIVNIK
<P>&nbsp;&nbsp;&nbsp;&nbsp;&nbsp;AMARIL, JUGO... Matematičar koji se, pored samog Harija Seldona, može smatrati najzaslužnijim za razvitak psihoistorije. On je bio taj koji je...
<BR>&nbsp;&nbsp;&nbsp;&nbsp;&nbsp;...Uslovi u kojima je proveo detinjstvo gotovo da su dramatičniji
<BR>&nbsp;&nbsp;&nbsp;&nbsp;&nbsp;od njegovih matematičkih dostignuća. Rođen u beznadnoj bedi nižih klasa Dala, jednog od sektora na drevnom Trantoru, mogao je ceo život provesti kao potpuno nepoznat da se, pukim slučajem, nije sreo sa Seldonom dok je...
<BR>
<BR>&nbsp;&nbsp;&nbsp;&nbsp;&nbsp;ENCIKLOPEDIJA GALAKTIKA
<BR>
<BR>&nbsp;&nbsp;&nbsp;&nbsp;&nbsp;61.
<BR>&nbsp;&nbsp;&nbsp;&nbsp;&nbsp;Car vascele Galaksije osećao je umor - fizički umor. Usne su ga bolele od ljupkog osmeha kojim je morao u određenim razmacima da ozari svoje lice. Vrat mu se ukočio jer je bio primoran da krivi glavu čas na jednu čas na drugu stranu kako bi izgledao bar tobože zainteresovan. Uši su ga bolele jer je morao da sluša. Celo telo mu je klecalo od ustajanja i ponovnog sedanja, okretanja, pružanja šake i klimanja.
<BR>&nbsp;&nbsp;&nbsp;&nbsp;&nbsp;To je bila samo jedna od njegovih dužnosti kao državnika - susret sa gradonačelnicima, vice-kraljevima i ministrima, kao i njihovim ženama ili muževima iz pojedinih delova Trantora i (što je bilo još gore) sa pojedinih mesta u Galaksiji. Bilo je gotovo hiljadu prisutnih zvanica, svi su bili odeveni u kostime od kitnjastih do krajnje egzotičnih, te je morao da sluša brbljanje različitim naglascima koji su postajali gotovo nerazumljivi pošto su se svi trudili da govore carskim galaktičkim jezikom kojim se govorilo na Galaktičkom univerzitetu. A najgore od svega bilo je to što je car stalno morao da vodi računa o tome da ne da kakvo važno obećanje, dok je slobodno sipao bujice beznačajnih reči.
<BR>&nbsp;&nbsp;&nbsp;&nbsp;&nbsp;Sve je beleženo i vizuelno i zvučno - krajnje neupadljivo - i Eto Demerzel će sve pregledati da proveri da li se Kleon, prvi tog imena, dolično ponašao. Tako je na to, razume se, gledao samo car. Demerzel bi nema sumnje kazao da je sakupljao podatke o tome da li se koji od gostiju nečim nenamerno odao. Možda i jeste.
<BR>&nbsp;&nbsp;&nbsp;&nbsp;&nbsp;Blago Demerzelu!
<BR>&nbsp;&nbsp;&nbsp;&nbsp;&nbsp;Car nije mogao da napusti Palatu i prostrano zemljište oko nje, dok je Demerzel mogao po volji da krstari Galaksijom. Car je uvek bio na raspolagnaju, do njega se uvek moglo doći, uvek je morao da prima posetioce, od onih važnih do običnih nametljivaca. Demerzel je ostajao anoniman i nikad nije dozvoljavao da ga iko vidi na zemljištu Palate. On je ostajao puko ime koje je uterivalo strah u kosti i nevidljiva (te stoga još više zastrašujuća) prilika.
<BR>&nbsp;&nbsp;&nbsp;&nbsp;&nbsp;Car je bio Čovek Iznutra sa svim zamkama i svim uzgrednim dobicima koje donosi vlast. Demerzel je bio Čovek Spolja, koji na prvi pogled ništa nije imao, čak ni formalnu titulu, ali njegovi prsti i um prodirali su svuda, a za svoj zamorni posao nije tražio nikakvu nagradu do jedne - stvarnu vlast.
<BR>&nbsp;&nbsp;&nbsp;&nbsp;&nbsp;Cara je zabavljalo - na neki jezovit način - da razmišlja o tome kako može, u svakom trenutku, bez upozorenja, posluživši se kakvim izmišljenim opravdanjem ili bez ikakvog opravdanja uopšte, da uhapsi Demerzela, protera ga, stavi ga na muke ili pogubi. Konačno, u ovim zabrinjavajućim vekovima stalnih nemira, car bi mogao imati poteškoća u sprovođenju svoje volje na raznim planetama Carstva, pa čak i u raznim sektorima Trantora - sa mnoštvom mesnih upravnika i zakonodavnih tela sa kojima je bio primoran da sarađuje kroz lavirint isprepletenih dekreta, protokola, obaveza, pregovaranja i opštih međuzvezdanih zakona - ali bar je imao apsolutnu vlast u Palati i nad okolnim zamljištem.
<BR>&nbsp;&nbsp;&nbsp;&nbsp;&nbsp;Pa ipak, Kleon je bio svestan da su njegovi snovi o moći beskorisni. Demerzel je služio pod njegovim ocem i Kleon nije mogao da se seti nijedne prilike u kojoj se nije obratio Demerzelu za pomoć. Demerzel je bio taj koji je sve znao, koji je sve smišljao, sve obavljao. I više od toga, ako bi išta krenulo naopako, tu je bio Demerzel da se na njega svali krivica. Sam car ostajao je iznad bilo kakve kritike i nije imao čega da se plaši - sem, razume se, dvorskih prevrata i ubistva koje bi mu mogli upriličiti njemu najbliži i najdraži. A da bi to sprečio, zavisio je, više nego zbog bilo čega drugog, od Demerzela.
<BR>&nbsp;&nbsp;&nbsp;&nbsp;&nbsp;Car Kleon blago zadrhta pri pomisli da pokuša da vlada bez Demerzela. Bilo je careva koji su lično vladali, koji su imali čitav niz nenadarenih šefova osoblja, koji su imali nesposobne ljude na tom položaju, a ipak su ih držali - i nekako su uspevali da izvesno vreme na ovaj ili onaj način opstanu.
<BR>&nbsp;&nbsp;&nbsp;&nbsp;&nbsp;Ali Kleon to nije bio u stanju. Njemu je Demerzel bio potreban. U stvari, pošto mu je ta misao o ubistvu pala na pamet - a s obzirom na modernu istoriju Carstva, bilo je neizbežno da mu padne na pamet - uvideo je da je bilo prosto nemoguće rešiti se Demerzela. To se nije moglo izvesti. Bez obzira na to kako mudro bi on, Kleon, pokušao to da izvede, Demerzel bi (u to je bio siguran) nekako predvideo taj njegov korak, znao bi da se sprema na tako nešto i organizovao bi, mnogo pametniji, dvorski udar. Kleon bi bio mrtav pre no što bi Demerzel dospeo u lance i već bi se našao novi car kome bi Demerzel služio - i kojim bi upravljao.
<BR>&nbsp;&nbsp;&nbsp;&nbsp;&nbsp;A možda bi se Demerzel umorio od te igre i proglasio sebe za cara?
<BR>&nbsp;&nbsp;&nbsp;&nbsp;&nbsp;Nikada! Navika da ostane anoniman bila je u njemu i suviše jaka. Kada bi se Demerzel prikazao svetu, onda bi, sasvim sigurno, ostao bez svojih moći, mudrosti, sreće (što god to bilo). Kleon je u to bio ubeđen. Osećao je da stvari upravo tako stoje.
<BR>&nbsp;&nbsp;&nbsp;&nbsp;&nbsp;I tako, dok se dobro vlada, Kleon će biti siguran. Demerzel će ga verno služiti ne ispoljavajući vlastite ambicije.
<BR>&nbsp;&nbsp;&nbsp;&nbsp;&nbsp;A evo i Demerzela, odevenog tako strogo i jednostavno da je Kleon s nelagodnošću postao svestan svoje bespotrebno urešene državničke odore, koju je, hvala bogu, upravo skinuo uz pomoć dvojice slugu. Razume se, Demerzel se nikada nije pojavljivao dok car ne bi ostao sam i dok se ne bi razodenuo.
<BR>&nbsp;&nbsp;&nbsp;&nbsp;&nbsp;"Demerzele", obrati mu se car vascele Galaksije, "umoran sam!"
<BR>&nbsp;&nbsp;&nbsp;&nbsp;&nbsp;"Državnički poslovi su zamorni, sire", promrmlja Demerzel.
<BR>&nbsp;&nbsp;&nbsp;&nbsp;&nbsp;"Moram li onda da ih obavljam svake večeri?"
<BR>&nbsp;&nbsp;&nbsp;&nbsp;&nbsp;"Ne svake večeri, ali to je od veoma velike važnosti. Ljudima godi da vas vide i da vi njih zapazite. To pomaže da se Carstvom lakše upravlja."
<BR>&nbsp;&nbsp;&nbsp;&nbsp;&nbsp;"Nekada se Carstvom upravljalo pomoću moći", mračno primeti car. "A sada se to mora obavljati osmehom, mahanjem, promrmljanom rečju, medaljom ili plaketom."
<BR>&nbsp;&nbsp;&nbsp;&nbsp;&nbsp;"Ako sve to pomaže da se očuva mir, sire, onda sve ide tome u prilog. A vaša vladavina dobro napreduje."
<BR>&nbsp;&nbsp;&nbsp;&nbsp;&nbsp;"Znaš ti zašto - zato što imam tebe. Moj jedini dar sastoji se u tome što sam svestan tvoje važnosti." On prepredeno pogleda Demerzela. "Moj naslednik ne mora biti moj sin. On nije talentovan za to. Šta ako tebe proglasim svojim naslednikom?"
<BR>&nbsp;&nbsp;&nbsp;&nbsp;&nbsp;Demerzel odvrati ledenim glasom: "Sire, to je nezamislivo. Ja nikada ne bih bio uzurpator. Ne bih mogao ukrasti presto, od vašeg zakonitog naslednika. Pored toga, ako ste zbog nečeg nezadovoljni mnome, kaznite me pravedno. Ali nema sumnje da ništa nisam učinio, niti sam mogao da učinim išta što zaslužuje takvu kaznu - da me učinite carem."
<BR>&nbsp;&nbsp;&nbsp;&nbsp;&nbsp;Kleon se nasmeja. "Zbog tvoje istinite procene vrednosti carskog prestola, Demerzele, odričem se svake pomisli da te kaznim. Dođi, hajde da pričamo o nečemu. Pospan sam, ali još nisam spreman za ceremonije uz koje me stavljaju u krevet. Hajde da pričamo."
<BR>&nbsp;&nbsp;&nbsp;&nbsp;&nbsp;"O čemu, sire?"
<BR>&nbsp;&nbsp;&nbsp;&nbsp;&nbsp;"O bilo čemu... O onom matematičaru i njegovoj psihoistoriji. Znaš da ga se svaki čas setim. Razmišljao sam o njemu i za vreme večere. Pitao sam se: šta ako bi psihoistorijske analize predvidele izvestan metod koji bi omogućio da se bude car bez beskrajnih ceremonija?"
<BR>&nbsp;&nbsp;&nbsp;&nbsp;&nbsp;"Sve mi se čini, sire, da čak ni najpametniji psihoistoričar ne bi bio u stanju to da postigne."
<BR>&nbsp;&nbsp;&nbsp;&nbsp;&nbsp;"Pa dobro, kaži mi onda poslednje vesti. Da li se još krije među onim čudnim obrijanim glavama iz Mikogena? Obećao si da ćeš ga iščupati odande."
<BR>&nbsp;&nbsp;&nbsp;&nbsp;&nbsp;"I jesam, sire, sve sam preduzeo da to i ostvarim, ali žao mi je što moram reći da nisam uspeo."
<BR>&nbsp;&nbsp;&nbsp;&nbsp;&nbsp;"Nisi uspeo?" Car dozvoli sebi da se namršti. "To mi se ne dopada."
<BR>&nbsp;&nbsp;&nbsp;&nbsp;&nbsp;"Ni meni, sire. Planirao sam da matematičara ohrabrim da počini neki bogohulni čin - to u Mikogenu uopšte nije teško, naročito strancu - neki koji bi zahtevao surovu kaznu. Matematičar bi tada bio primoran da se obrati caru za milost i mi bismo ga se dočepali. Planirao sam da to izvedem čineći beznačajne ustupke - Mikogenu važne, a nama potpuno nevažne - i nisam nameravao da se neposredno uplićem u taj aranžman. Sve je trebalo veoma pažljivo izvesti."
<BR>&nbsp;&nbsp;&nbsp;&nbsp;&nbsp;"Usuđujem se da kažem", javi se Kleon, "da nisi uspeo. Da li je gradonačelnik Mikogena..."
<BR>&nbsp;&nbsp;&nbsp;&nbsp;&nbsp;"Sebe naziva Visokim Starostom, sire."
<BR>&nbsp;&nbsp;&nbsp;&nbsp;&nbsp;"Ma pusti titule. Da li je taj Visoki Starosta odbio da sarađuje?"
<BR>&nbsp;&nbsp;&nbsp;&nbsp;&nbsp;"Naprotiv, sire, pristao je i matematičar Seldon je glatko upao u zamku."
<BR>&nbsp;&nbsp;&nbsp;&nbsp;&nbsp;"I šta se onda desilo?"
<BR>&nbsp;&nbsp;&nbsp;&nbsp;&nbsp;"Dozvoljeno mu je da nekažnjen napusti Mikogen."
<BR>&nbsp;&nbsp;&nbsp;&nbsp;&nbsp;"Zašto?" upita ozlojeđeno Kleon.
<BR>&nbsp;&nbsp;&nbsp;&nbsp;&nbsp;"Nisam siguran, sire, ali podozrevam da smo izigrani."
<BR>&nbsp;&nbsp;&nbsp;&nbsp;&nbsp;"Ko nas je izigrao? Gradonačelnik Vaja?"
<BR>&nbsp;&nbsp;&nbsp;&nbsp;&nbsp;"Moguće je, sire, ali sumnjam da je on. Vaj stalno držim pod nadzorom. Da su se domogli matematičara, već bih to doznao."
<BR>&nbsp;&nbsp;&nbsp;&nbsp;&nbsp;Car ne samo da se mrštio. Bio je očito besan. "Demerzele, to je loše. Uopšte nisam zadovoljan. Posle ovakve jedne greške primoran sam da se upitam da li si još onaj stari Demerzel. Kakve mere ćemo preduzeti protiv Mikogena zbog ovog očitog suprotstavljanja carevim željama?"
<BR>&nbsp;&nbsp;&nbsp;&nbsp;&nbsp;Demerzel se duboko pokloni jer je shvatio da se car obuzdao da ne plane, ali čeličnim glasom reče: "Pogrešno bi bilo krenuti sada na Mikogen. Razdor koji bi nastao išao bi na ruku Vaju."
<BR>&nbsp;&nbsp;&nbsp;&nbsp;&nbsp;"Ali moramo nešto preduzeti."
<BR>&nbsp;&nbsp;&nbsp;&nbsp;&nbsp;"Možda i ne moramo, sire. Stvari i nisu tako loše kao što možda izgledaju."
<BR>&nbsp;&nbsp;&nbsp;&nbsp;&nbsp;"Kako mogu ne biti loše kako izgledaju?"
<BR>&nbsp;&nbsp;&nbsp;&nbsp;&nbsp;"Sigurno se sećate, sire, da je matematičar bio ubeđen kako je psihoistorija u praktičnom smislu nedelatna?"
<BR>&nbsp;&nbsp;&nbsp;&nbsp;&nbsp;"Svakako da se toga sećam, ali to i nije važno, je li tako? S obzirom na naše ciljeve?"
<BR>&nbsp;&nbsp;&nbsp;&nbsp;&nbsp;"Možda i nije. Ali ako postane delatna, mogla bi i te kako poslužiti našim ciljevima, sire. A sudeći prema onome što sam uspeo da saznam, naš matematičar upravo sada pokušava da psihoistoriju učini delatnom. Njegov bogohulni pokušaj u Mikogenu bio je, koliko sam shvatio, deo nastojanja da se reši problem psihoistorije. U tom slučaju, sire, moglo bi nam se isplatiti da ga ostavimo na miru. Bolje bi nam bilo da ga pokupimo kada se približi cilju ili kada ga dosegne."
<BR>&nbsp;&nbsp;&nbsp;&nbsp;&nbsp;"Ne bi, ako ga se Vaj prvi dočepa."
<BR>&nbsp;&nbsp;&nbsp;&nbsp;&nbsp;"Pobrinuću se da se to ne dogodi."
<BR>&nbsp;&nbsp;&nbsp;&nbsp;&nbsp;"Na isti način kao što si upravo uspeo da iščeprkaš matematičara iz Mikogena?"
<BR>&nbsp;&nbsp;&nbsp;&nbsp;&nbsp;"Naredni put neću pogrešiti, sire", odvrati hladno Demerzel.
<BR>&nbsp;&nbsp;&nbsp;&nbsp;&nbsp;Car ga upozori: "Demerzele, biće bolje da ne pogrešiš. Neću preći preko još jedne greške s ovim u vezi." A zatim zlovoljno dodade: "Mislim da noćas uopšte neću spavati."
<BR>
<BR>&nbsp;&nbsp;&nbsp;&nbsp;&nbsp;62.
<BR>&nbsp;&nbsp;&nbsp;&nbsp;&nbsp;Džirad Tisalver iz sektora Dal bio je niska rasta. Teme mu je jedva dopiralo Hariju Seldonu do nosa. Međutim, to kao da mu uopšte nije smetalo. Bio je čak lepuškast, nasmejan, i imao je negovane guste brkove, te izrazito kovrdžavu kosu.
<BR>&nbsp;&nbsp;&nbsp;&nbsp;&nbsp;Živeo je, sa ženom i poluodraslom kćeri, u stanu od sedam malih soba, koje su sve bile brižno održavane, ali gotovo bez nameštaja.
<BR>&nbsp;&nbsp;&nbsp;&nbsp;&nbsp;Tisalver reče: "Izvinjavam se, gospodar Seldone i gospodarice Venabili, što ne mogu da vam pružim više udobnosti na koju ste verovatno navikli, ali Dal je siromašan sektor, a ja čak ne spadam ni među one malo bogatije."
<BR>&nbsp;&nbsp;&nbsp;&nbsp;&nbsp;"To je razlog više", odvrati Seldon, "što mi moramo vama da se izvinemo jer smo vam svojim prisustvom natovarili samo još jedan teret više na pleća."
<BR>&nbsp;&nbsp;&nbsp;&nbsp;&nbsp;"Niste mi vi nikakav teret, gospodaru Seldone. Gospodar Hamin je sredio da nam bude isplaćena velikodušna nadoknada za korišćenje naših skromnih odaja, a krediti su nam dobrodošli, čak i da vi niste - što, svakako, jeste."
<BR>&nbsp;&nbsp;&nbsp;&nbsp;&nbsp;Seldon se priseti reči koje je Hamin izgovorio na rastanku pošto su konačno stigli u Dal.
<BR>&nbsp;&nbsp;&nbsp;&nbsp;&nbsp;"Seldone", rekao je, "ovo je treće pribežište koje sam vam našao. Prva dva su bila potpuno van domašaja Carstva, što je vrlo lako moglo da privuče pažnju; konačno, i logično je bilo da se nađete na tim mestima. Ovde je drugačije. Smeštaj je siromašan, neupadljiv, i iskreno govoreći, nije baš najsigurniji. To nije pribežište u kome bi se očekivalo da se smestite, tako da se ni car ni njegov upravnik dvora možda neće setiti da vas tu potraže. Da li bi vam smetalo da se ovog puta držite malo podalje od nevolja?"
<BR>&nbsp;&nbsp;&nbsp;&nbsp;&nbsp;"Pokušaću, Hamine", odvratio je Seldon, pomalo uvređeno. "Ali molim te da ne izgubiš iz vida da nisam ja taj koji traži nevolje. Pokušavam da dokučim ono za šta bi mi možda bilo potrebno trideset ljudskih života da bih saznao ako želim da mi se ukaže i najmanja šansa da utemeljim psihoistoriju."
<BR>&nbsp;&nbsp;&nbsp;&nbsp;&nbsp;"Razumem", odgovorio je Hamin. "Tvoji napori da nešto naučiš odveli su te na Gornju stranu u Strilingu i u Venjak starosta u Mikogenu i ko zna kuda će te odvesti u Dalu. Što se tebe tiče, dr Venabili, znam da si se trudila da vodiš računa o Seldonu, ali moraš uložiti više truda. Utuvi u glavu da je on najvažnija osoba na Trantoru - ili u Galaksiji - i da mora biti bezbedan po svaku cenu."
<BR>&nbsp;&nbsp;&nbsp;&nbsp;&nbsp;"Nastaviću da dajem sve od sebe", odvratila je ukočeno Dors.
<BR>&nbsp;&nbsp;&nbsp;&nbsp;&nbsp;"Što se tiče vaših domaćina, imaju i oni svojih bubica, ali su u osnovi dobri ljudi s kojima sam i ranije sarađivao. Pokušajte da ni njih ne uvučete u neku nevolju."
<BR>&nbsp;&nbsp;&nbsp;&nbsp;&nbsp;Ali bar Tisalver nije predviđao da će sa novim stanarima imati bilo kakve nevolje, a zadovoljstvo koje je pokazivao zbog društva koje je sada imao - ne računajući tu i kredite koje će dobijati - izgleda da je bilo potpuno iskreno.
<BR>&nbsp;&nbsp;&nbsp;&nbsp;&nbsp;Nikada nije kročio nigde izvan Dala, ali je njegov apetit za pričama o udaljenim naseljima bio nezajažljiv. Slušala bi ih i njegova žena, koja se klanjala i smešila, a kćerka je, sa prstom u ustima, provirivala iza vrata. Obično su posle večere, kada je cela porodica bila na okupu, očekivali da im Seldon i Dors pričaju o drugim svetovima. Hrane je bilo dovoljno, ali je bila bezukusna i često suviše tvrda. A još nedavno uživali su u veoma ukusnim mikogenskim jelima, tako da su im se ova činila nejestivim. 'Sto' je u stvari bila jedna dugačka polica postavljena uza zid i jeli su stojeći.
<BR>&nbsp;&nbsp;&nbsp;&nbsp;&nbsp;Obazrivim ispitivanjem, Seldon je saznao da je to bio uobičajen način služenja hrane kod svih Dalita, a ne odraz neverovatnog siromaštva. Gospodarica Tisalver im je objasnila da ima i onih koji se nalaze na visokim položajima u vladi Dala koji su usvojili svu silu loših običaja kao što su stolice - zvala ih je 'police za telo' - ali solidna srednja klasa je na to gledala s neodobravanjem.
<BR>&nbsp;&nbsp;&nbsp;&nbsp;&nbsp;Mada nisu odobravali nepotrebni luksuz, Tisalverovi su voleli da slušaju o njemu, glasno cokčući jezikom dok su im gosti pričali o dušecima podignutim na noge, o izrezbarenim komodama i ormanima kao i o superfluidnosti stolnjaka.
<BR>&nbsp;&nbsp;&nbsp;&nbsp;&nbsp;Slušali su i opise mikogenskih običaja, dok je Džirad Tisalver samodopadno gladio svoju kosu stavljajući sasvim jasno do znanja da je spreman da depilaciju poistoveti sa kastriranjem. Gospodarica Tisalver je besnela pri svakom pominjanju ženske podređenosti i glatko je odbila da poveruje da Sestre to mirno prihvataju.
<BR>&nbsp;&nbsp;&nbsp;&nbsp;&nbsp;Međutim, najviše su se hvatali za Seldonove povremene opaske o carskom zemljištu. Kada je, tokom ispitivanja, isplivalo na površinu da je Seldon video cara i da je s njim razgovarao, celu porodicu obuze strahopoštovanje. Bilo je potrebno da prođe malo vremena pa da se odvaže da mu postavljaju pitanja o caru, na koja Seldon, pak, nije mogao da odgovori jer niti je video puno od okoline, a još je manje video od unutrašnjosti Palate.
<BR>&nbsp;&nbsp;&nbsp;&nbsp;&nbsp;To je razočaralo Tisalverove, ali nisu odustajali od pokušaja da od njega izmame što više podataka. Kada su saslušali celu Seldonovu carsku pustolovinu, bilo im je teško da poveruju u Dorsinu tvrdnju da ona, lično, nije nogom stupila na carsko zemljište. A najizričitije od svega odbacili su Seldonovu usputnu opasku da je car razgovarao i ponašao se kao obično ljudsko biće. To se Tisalverovima činilo potpuno nemogućim.
<BR>&nbsp;&nbsp;&nbsp;&nbsp;&nbsp;Posle tri večeri tako provedene, Seldonu je sve to postalo zamorno. U početku se radovao što mu se ukazala prilika da ništa ne radi (bar preko dana) osim da gleda izvesne istorijske filmoknjige koje mu je Dors preporučila. Tisalverovi su preko dana s puno dobre volje pozajmljivali gostima svoj čitač knjiga, mada je devojčica bila nesrećna jer je morala da ide kod suseda, da bi na njihovom radila domaće zadatke.
<BR>&nbsp;&nbsp;&nbsp;&nbsp;&nbsp;"Ne pomaže", reče uznemireno Seldon u sigurnosti svoje sobe, pošto je pustio muziku kako bi onemogučio prisluškivanje. "Shvatam vašu obuzetost istorijom, ali ona se sastoji od beskonačno mnogo pojedinosti. To je gomila podataka velika kao planina - ne, kao Galaksija - u kojoj ne nazirem osnovno ustrojstvo."
<BR>&nbsp;&nbsp;&nbsp;&nbsp;&nbsp;"Usuđujem se da primetim", napomenu Dors, "da je verovatno postojalo vreme kada ljudska bića nisu nazirala nikakvo ustrojstvo ni među zvezdama na nebu, ali su na kraju ipak otkrila strukturu Galaksije."
<BR>&nbsp;&nbsp;&nbsp;&nbsp;&nbsp;"Ali ubeđen sam da su im za to bila potrebna pokolenja, a ne nedelje. Mora da je postojalo vreme u kome je fizika ljudima ličila na masu nepovezanih opažanja pre no što su otkriveni središnji zakoni prirode, a i za to su bila potrebna pokolenja. - A šta je sa Tisalverovima?"
<BR>&nbsp;&nbsp;&nbsp;&nbsp;&nbsp;"Šta sa njima? Mislim da su vrlo fini prema nama."
<BR>&nbsp;&nbsp;&nbsp;&nbsp;&nbsp;"Radoznali su."
<BR>&nbsp;&nbsp;&nbsp;&nbsp;&nbsp;"Razume se da jesu. Zar vi ne biste bili da ste na njihovom mestu?"
<BR>&nbsp;&nbsp;&nbsp;&nbsp;&nbsp;"Ali da li je u pitanju puka radoznalost? Kao da ih strašno zanima moj susret sa carem."
<BR>&nbsp;&nbsp;&nbsp;&nbsp;&nbsp;Dors je bila nestrpljiva. "Ponovo vam kažem... to je prirodno. Zar vas ne bi zanimalo - da je situacija obrnuta?"
<BR>&nbsp;&nbsp;&nbsp;&nbsp;&nbsp;"To me čini nervoznim."
<BR>&nbsp;&nbsp;&nbsp;&nbsp;&nbsp;"Hamin nas je ovamo doveo."
<BR>&nbsp;&nbsp;&nbsp;&nbsp;&nbsp;"Jeste, ali ni on nije savršen. Odveo me je na Univerzitet, odatle su me izvukli na Gornju stranu. Odveo nas je kod Sina Sunca Četrnaestog, a ovaj nas je uhvatio u zamku. Znate i sami da je tako bilo. Koga zmija ujede, taj se i guštera plaši. Dosadilo mi je da me ispituju."
<BR>&nbsp;&nbsp;&nbsp;&nbsp;&nbsp;"Pa, onda, Hari, osmotrite stvari s druge strane. Zar vas ne zanima Dal?"
<BR>&nbsp;&nbsp;&nbsp;&nbsp;&nbsp;"Svakako da me zanima. Za početak, šta vi znate o njemu?"
<BR>&nbsp;&nbsp;&nbsp;&nbsp;&nbsp;"Ništa. To je samo jedan od više od osam stotina sektora, a na Trantoru sam tek nešto više od dve godine."
<BR>&nbsp;&nbsp;&nbsp;&nbsp;&nbsp;"Tačno. Postoji još dvadeset pet miliona drugih svetova, a ja se ovim problemom bakćem tek nešto više od dva meseca... Rekoh vam već. Želim da se vratim na Helikon i pozabavim se proučavanjem matematičkih obrazaca društvenih napetosti, što sam obradio u svojoj doktorskoj disertaciji, a onda zaboravio da sam ikada shvatio - ili mislio da sam shvatio - da pojave napetosti omogućavaju bolji unutrašnji uvid u ljudska društva."
<BR>&nbsp;&nbsp;&nbsp;&nbsp;&nbsp;Te večeri obratio se Tisalveru rečima: "Gospodaru Tisalvere, niste mi uopšte rekli čime se vi bavite, kakva je priroda vašeg posla."
<BR>&nbsp;&nbsp;&nbsp;&nbsp;&nbsp;"Mog posla?" Tisalver položi prste na prsa, prekrivena jednostavnom majicom ispod koje ništa nije imao, a to je izgleda bila standardna muška nošnja na Dalu. "Pa, ne radim ništa naročito. Zaposlen sam u lokalnoj holovizijskoj stanici kao programer. Posao je dosadan, ali od nečeg se mora živeti."
<BR>&nbsp;&nbsp;&nbsp;&nbsp;&nbsp;"A i uvažen je", dodade gospodarica Tisalver. "To znači da ne mora da radi u toplotnim slivnicima."
<BR>&nbsp;&nbsp;&nbsp;&nbsp;&nbsp;"Toplotnim slivnicima?" upita Dors, podigavši levu obrvu i namestivši zadivljen izraz.
<BR>&nbsp;&nbsp;&nbsp;&nbsp;&nbsp;"Oh, znate", poče Tisalver, "po tome je Dal najpoznatiji. Nije bog zna šta, ali energiju troši četrdeset milijardi ljudi na Trantoru, a mi mnoge od njih snabdevamo. Ne cene nas dovoljno, ali voleo bih da vidim šta bi radili bez nje neki od naših uglednih sektora."
<BR>&nbsp;&nbsp;&nbsp;&nbsp;&nbsp;Seldon je izgledao zbunjen. "Zar Trantor ne dobija energiju iz solarnih energetskih stanica u orbiti!"
<BR>&nbsp;&nbsp;&nbsp;&nbsp;&nbsp;"Jednim delom", odgovori Tisalver, "nešto dobija i iz stanica za nuklearnu fuziju smeštenim na ostrvima, a nešto od mikrofuzijskih motora, tu su i stanice koje pokreće vetar na Gornjoj strani, ali polovina", on podiže prst da bi to istakao, a lice mu poprimi neobično ozbiljan izraz, "polovina potiče iz toplotnih slivnika. Na mnogim mestima ima toplotnih slivnika, ali nijedan - nijedan - nije tako bogat kao ovi u Dalu. Zar ozbiljno ništa ne znate o slivnicima toplote? Sedite tu i samo zurite u mene."
<BR>&nbsp;&nbsp;&nbsp;&nbsp;&nbsp;Dors brzo reče: "Mi smo sa Spoljnih svetova, znate." (Umalo nije rekla 'plemenaši', ali se na vreme obuzdala.) "Naročito dr Seldon. On je na Trantoru svega nekoliko meseci."
<BR>&nbsp;&nbsp;&nbsp;&nbsp;&nbsp;"Stvarno?" oglasi se gospodarica Tisalver. Bila je neznatno niža od muža, gojazna, ali ne i debela, tamnu kosu nosila je čvrsto stegnutu u punđu, i imala je predivne tamne oči. Kao i muž, bila je tridesetih godina.
<BR>&nbsp;&nbsp;&nbsp;&nbsp;&nbsp;(Posle razdoblja provedenog u Mikogenu, koje, u stvari, i nije bilo baš tako dugo, ali zato puno događaja, Dorsi se učini čudnim da se žena svojevoljno upliće u razgovor. Kako se samo brzo odomaćuju novi oblici i načini ponašanja, pomisli ona, i odluči da to pomene Seldonu - biće to još jedna beleška za njegovu psihoistoriju.)
<BR>&nbsp;&nbsp;&nbsp;&nbsp;&nbsp;"Ah da", priseti se ona. "Dr Seldon je sa Helikona."
<BR>&nbsp;&nbsp;&nbsp;&nbsp;&nbsp;Gospodarica Tisalver pokaza učtivo neznanje. "A gde mu to dođe?"
<BR>&nbsp;&nbsp;&nbsp;&nbsp;&nbsp;Dors poče: "Pa, to vam je..." Zatim se okrenu ka Seldonu. "Gde se nalazi, Hari?"
<BR>&nbsp;&nbsp;&nbsp;&nbsp;&nbsp;Seldon je bio zatečen. "Pa, da vam kažem istinu, ne znam da li bih uspeo da lako odredim gde se nalazi na galaktičkom modelu, ukoliko prethodno ne bih proverio koordinate. Jedino vam mogu reći da se nalazi na drugoj strani središnje crne rupe gledano u odnosu na Trantor i stići tamo svemirskim brodom dosta je zamorno."
<BR>&nbsp;&nbsp;&nbsp;&nbsp;&nbsp;Gospodarica Tisalver primeti: "Mislim da se Džirad i ja nikada nećemo obresti na jednom svemirskom brodu."
<BR>&nbsp;&nbsp;&nbsp;&nbsp;&nbsp;"Možda i hoćemo, Kasilija", reče veselo Tisalver, "jednog dana. Ali pričajte nam o Helikonu, gospodaru Seldone."
<BR>&nbsp;&nbsp;&nbsp;&nbsp;&nbsp;Seldon odmahnu glavom. "Bilo bi mi dosadno. To je svet kao i svaki drugi. Jedino se Trantor razlikuje od svih ostalih. Na Helikonu nema toplotnih slivnika - a verovatno ih nema niti bilo gde drugde - osim na Trantoru. Pričajte mi o njima."
<BR>&nbsp;&nbsp;&nbsp;&nbsp;&nbsp;('Jedino se Trantor razlikuje od svih ostalih' Seldon je nastavio da premeće po umu tu rečenicu, na trenutak se uhvativši za nju, a onda mu na um pade, ko zna zbog čega, Dorsina priča o ruci na bedru, ali Tisalver poče da govori i Seldon zaboravi na sve to isto onako brzo kao što mu je i palo na pamet.)
<BR>&nbsp;&nbsp;&nbsp;&nbsp;&nbsp;Tisalver reče: "Ako vas odista zanimaju toplotni slivnici mogu vam ih pokazati". Zatim se okrenu prema svojoj ženi. "Kasilija, da li bi imala nešto protiv da sutra uveče povedem gospodara Seldona da vidi toplotne slivnike?"
<BR>&nbsp;&nbsp;&nbsp;&nbsp;&nbsp;"I mene", brzo se javi Dors.
<BR>&nbsp;&nbsp;&nbsp;&nbsp;&nbsp;"I gospodaricu Venabili?"
<BR>&nbsp;&nbsp;&nbsp;&nbsp;&nbsp;Gospodarica Tisalver se namršti i oštro odvrati: "Mislim da to ne bi bilo pametno. Našim posetiocima bi tamo bilo dosadno."
<BR>&nbsp;&nbsp;&nbsp;&nbsp;&nbsp;"Mislim da ne bi, gospodarice Tisalver", reče Seldon dodvorno. "Veoma bismo voleli da vidimo toplotne slivnike. Bili bismo oduševljeni kada biste nam se i vi pridružili... kao i vaša mala kćer - ukoliko želi da pođe."
<BR>&nbsp;&nbsp;&nbsp;&nbsp;&nbsp;"Do toplotnih slivnika?" upita gospodarica Tisalver ukočivši se. "To uopšte nije mesto za jednu pristojnu ženu."
<BR>&nbsp;&nbsp;&nbsp;&nbsp;&nbsp;Seldonu je bilo neprijatno zbog ovog. "Nisam mislio ništa loše, gospodarice Tisalver."
<BR>&nbsp;&nbsp;&nbsp;&nbsp;&nbsp;"Bez uvrede", umeša se Tisalver, "Kasilija hoće da kaže da se to nama ne priliči i u pravu je, ali budući da ja tamo ne radim, nema ničeg lošeg da samo odem u posetu i pokažem ih gostima. Ali mesto baš nije prijatno i nikada Kasiliji ne bih dozvolio da se odene onako kako je neophodno kada se onamo odlazi."
<BR>&nbsp;&nbsp;&nbsp;&nbsp;&nbsp;Ustaše iz čučećih položaja. Dalitske 'stolice' predstavljale su obična izlivena plastična sedišta na malim točkovima, tako da su Seldona strašno bolela kolena koja je sve vreme morao da drži zgrčena, a i činilo mu se da se pomera čim bi napravio i najmanji pokret. Tisalverovi su, međutim, savladali tehniku čvrstog sedenja i besprekornog ustajanja i nisu morali da se, poput Seldona, pomažu rukama. I Dors je ustala bez po muke, a Seldona je ponovo zadivila njena prirodna ljupkost.
<BR>&nbsp;&nbsp;&nbsp;&nbsp;&nbsp;Pre no što su otišli svaki u svoju sobu, Seldon reče Dors: "Jeste li sigurni da ništa ne znate o toplotnim slivnicima? Gospodarica Tisalver je o njima govorila kao o nečem krajnje neprijatnom."
<BR>&nbsp;&nbsp;&nbsp;&nbsp;&nbsp;"Sigurno nisu baš toliko neprijatni, jer nam Tisalver inače ne bi predložio da pođemo u obilazak. Budimo zadovoljni ako se iznenadimo."
<BR>
<BR>&nbsp;&nbsp;&nbsp;&nbsp;&nbsp;63.
<BR>&nbsp;&nbsp;&nbsp;&nbsp;&nbsp;Tisalver reče: "Biće vam potrebna prigodna odeća." Gospodarica Tisalver samo značajno zavrnu nosem iza njega.
<BR>&nbsp;&nbsp;&nbsp;&nbsp;&nbsp;Seldon, kome na um padoše suknje za muškarce, pomalo uznemireno upita. "Šta podrazumevate pod prigodnom odećom?"
<BR>&nbsp;&nbsp;&nbsp;&nbsp;&nbsp;"Nešto lagano, slično ovome što ja imam na sebi. Majica veoma kratkih rukava, komotne sportske pantalone, komotan veš, sokne, otvorene sandale. Sve to imam i za vas."
<BR>&nbsp;&nbsp;&nbsp;&nbsp;&nbsp;"Odlično. Ne zvuči loše."
<BR>&nbsp;&nbsp;&nbsp;&nbsp;&nbsp;"I za gospodaricu Venabili će se već nešto naći. Nadam se da će mere odgovarati."
<BR>&nbsp;&nbsp;&nbsp;&nbsp;&nbsp;Odeća kojom ih je Tisalver snabdeo (bila je njegova) odlično im je pristajala - mada nije bila i dovoljno komotna. Kada su se spremili, pozdravili su se sa gospodaricom Tisalver i ona ih je, pomirivši se s njihovim odlaskom, mada je na to i dalje gledala s neodobravanjem, posmatrala sa ulaza kako se udaljuju.
<BR>&nbsp;&nbsp;&nbsp;&nbsp;&nbsp;Bilo je rano veče i iznad njihovih glava nalazio se privlačan sjaj sumraka. Svima je bilo jasno da će se uskoro upaliti dalska svetla. Temperatura je bila prijatna i nigde na vidiku nije bilo nijednog jedinog vozila; svi su hodali. Iz daljine se čulo uvek prisutno zujanje Ekspresnika i povremeno su se jasno uočavala njegova svetla.
<BR>&nbsp;&nbsp;&nbsp;&nbsp;&nbsp;Seldon je primetio da Daliti nisu išli ulicom s nekim određenim ciljem. Pre je izgledalo kao da se šetaju. Šetaju iz zadovoljstva. Možda je, ako je Dal bio siromašan sektor, kao što su Tisalverovi tvrdili, jeftin način zabave bio na ceni, a šta je bilo prijatnije - i jeftinije - od večernje šetnje?
<BR>&nbsp;&nbsp;&nbsp;&nbsp;&nbsp;Seldon oseti kako se i sam opušta i prepušta besciljnoj šetnji, dok je svuda oko sebe osećao prijateljsku toplinu. Ljudi su se pozdravljali u prolazu i razmenjivali po neku reč. Posvuda su samo nicali crni brkovi različitih oblika i debljina i činilo se da su oni neraskidivo vezani za dalitske muškarce, i da su svuda prisutni kao i ćelave glave mikogenske Braće.
<BR>&nbsp;&nbsp;&nbsp;&nbsp;&nbsp;Bio je to večernji obred, način da se potvrdi kako je još jedan dan bezbedno prošao i da su prijatelji i dalje srećni i zdravi. Ubrzo je postalo jasno da Dors privlači svačiji pogled. Pri prigušenom sjaju sumraka njena riđa kosa postala je tamnija, ali se ipak izdvajala u tom moru crnoglavih (samo povremeno videla bi se i po koja seda) poput zlatnog novčića koji se kotrlja preko gomile uglja.
<BR>&nbsp;&nbsp;&nbsp;&nbsp;&nbsp;"Vrlo je prijatno", reče Seldon.
<BR>&nbsp;&nbsp;&nbsp;&nbsp;&nbsp;"Jeste", složi se Tisalver. "Da nije ovoga šetao bih sa svojom ženom i ona bi bila u svom elementu. U prečniku od jednog kilometra nema nijedne osobe koju ona ne zna po imenu, čime se bavi i ostale porodične veze. Ja to nisam u stanju. Evo, ni sada, ne znam ni polovinu imena ljudi koji nas pozdravljaju. Ali ne smemo se vući suviše sporo. Moramo stići do lifta. Na nižim spratovima mnogo se radi."
<BR>&nbsp;&nbsp;&nbsp;&nbsp;&nbsp;Nalazili su se u liftu koji je vodio nadole kada Dors reče: "Pretpostavljam gospodaru Tisalvere, da su toplotni slivnici mesta na kojima se večna toplota Trantora koristi za stvaranje pare koja pokreće turbine za stvaranje električne energije."
<BR>&nbsp;&nbsp;&nbsp;&nbsp;&nbsp;"Oh, ne. Veoma delotvorne termoelektrične baterije velikih razmera neposredno proizvode električnu energiju. Nemojte me pitati za pojedinosti, molim vas. Ja sam samo programer na holoviziji. U stvari, nemojte tamo dole nikoga pitati za pojedinosti. Cela ta stvar predstavlja jednu veliku crnu kutiju. Radi, ali niko ne zna kako."
<BR>&nbsp;&nbsp;&nbsp;&nbsp;&nbsp;"Šta ako nešto pođe naopako?"
<BR>&nbsp;&nbsp;&nbsp;&nbsp;&nbsp;"Obično je sve u redu, ali ako se to dogodi, odnekud se stvori neki stručnjak. Neko ko se razume u kompjutere. Razume se, cela stvar je potpuno kompjuterizovana."
<BR>&nbsp;&nbsp;&nbsp;&nbsp;&nbsp;Lift se zaustavi i oni iziđoše. Istog časa zapahnu ih nalet toplote.
<BR>&nbsp;&nbsp;&nbsp;&nbsp;&nbsp;"Toplo je", primeti Seldon sasvim nepotrebno.
<BR>&nbsp;&nbsp;&nbsp;&nbsp;&nbsp;"Da, toplo", potvrdi Tisalver. "Zbog toga je Dal toliko na ceni kao energetski izvor. Sloj magme je ovde bliži površini nego igde na celom svetu, i tako se mora raditi na vrućini."
<BR>&nbsp;&nbsp;&nbsp;&nbsp;&nbsp;"Kako stoje stvari sa provetravanjem?" upita Dors.
<BR>&nbsp;&nbsp;&nbsp;&nbsp;&nbsp;"Postoji sistem za provetravanje, ali zahteva velike troškove. Provetravamo, uklanjamo vlagu i hladimo, ali ako preteramo, to znači da koristimo suviše energije i da ceo proces postaje preskup."
<BR>&nbsp;&nbsp;&nbsp;&nbsp;&nbsp;Tisalver se zaustavi kod jednih vrata i pritisnu signal. Ona se otvoriše i propustiše malo svežijeg vazduha, a on promrmlja: "Valjda ćemo naći nekog da nas provede unaokolo, nekog ko će braniti gospodaricu Venabili od raznoraznih primedbi... bar onih koje će izricati muškarci."
<BR>&nbsp;&nbsp;&nbsp;&nbsp;&nbsp;"Neće mi biti neprijatno, bez brige", odvrati Dors.
<BR>&nbsp;&nbsp;&nbsp;&nbsp;&nbsp;"Ali meni hoće", dodade Tisalver.
<BR>&nbsp;&nbsp;&nbsp;&nbsp;&nbsp;Iz kancelarije iziđe jedan mladić i predstavi se kao Hano Linder. Dosta je ličio na Tisalvera, i Seldon zaključi da mu neće biti lako da uočava razliku među pojedincima dok se ne navikne na njihov gotovo po pravilu nizak rast, crnomanjastost, crnu kosu i bogate brkove.
<BR>&nbsp;&nbsp;&nbsp;&nbsp;&nbsp;Lindor reče: "Veoma rado ću vas provesti unaokolo da vidite ono što ima da se vidi. Ali to nije ni nalik na neku od vaših spektakularnih stvari, znate." Obraćao im se svima, ali pogled mu je ostao prikovan za Dors. Zatim nastavi: "Neće biti baš prijatno. Predlažem da skinemo majice."
<BR>&nbsp;&nbsp;&nbsp;&nbsp;&nbsp;"Ovde unutra je lepo i sveže", reče Seldon.
<BR>&nbsp;&nbsp;&nbsp;&nbsp;&nbsp;"Razume se, ali to je tako jer smo mi ovde nadzornici. Rang povlači sa sobom i privilegije. Tamo napolju, na ovom nivou, nismo u stanju da vršimo provetravanje. Zato su oni plaćeni više od mene. U stvari, to su najbolje plaćeni poslovi u Dalu, i to je jedini razlog što uspevamo da nađemo ljude koji će ovde dole raditi. Pa ipak, sve je teže pronaći radnike za rad na toplotnim slivnicima." On duboko udahnu. "U redu, hajdemo napolje u pakao."
<BR>&nbsp;&nbsp;&nbsp;&nbsp;&nbsp;On skinu majicu i gurnu je za pojas. Tisalver učini isto, a i Seldon pođe za njihovim primerom.
<BR>&nbsp;&nbsp;&nbsp;&nbsp;&nbsp;Lindor pogleda u Dors i reče: "Bilo bi vam prijatnije, gospodarice, ali nije obavezno."
<BR>&nbsp;&nbsp;&nbsp;&nbsp;&nbsp;"Sve je u redu", reče Dors i skinu majicu.
<BR>&nbsp;&nbsp;&nbsp;&nbsp;&nbsp;Na sebi je imala beli, nepostavljeni grudnjak sa velikim izrezom između dojki.
<BR>&nbsp;&nbsp;&nbsp;&nbsp;&nbsp;"Gospodarice", zausti Lindor, "to nije..." Trenutak je razmišljao, a zatim je slegnuo ramenima i rekao: "U redu. Snaći ćemo se već."
<BR>&nbsp;&nbsp;&nbsp;&nbsp;&nbsp;U početku je Seldon bio svestan samo kompjutera i postrojenja, ogromnih cevi, treperavog svetla i zaslepljujućih ekrana.
<BR>&nbsp;&nbsp;&nbsp;&nbsp;&nbsp;Sveprisutna svetlost bila je dosta prigušena, mada su pojedina odeljenja sa postrojenjima bila dobro osvetljena. Seldon podiže pogled prema gotovo potpunoj tami. Pa upita: "Zašto nije bolje osvetljeno?"
<BR>&nbsp;&nbsp;&nbsp;&nbsp;&nbsp;"Pa osvetljeno je... tamo gde treba", odvrati Lindor. Glas mu je bio prilagođen sredini i govorio je brzo i pomalo grubo. "Ne koristimo svuda jako osvetljenje iz psiholoških razloga. Suviše svetlosti ljudi u svojim glavama odmah pretvaraju u toplotu. Kada pojačamo osvetljenje dobijamo više pritužbi, čak i onda kada snizimo temperaturu."
<BR>&nbsp;&nbsp;&nbsp;&nbsp;&nbsp;Dors reče: "Izgleda da je sve odlično kompjuterizovano. Zar ne bi bilo bolje kada biste mogli sve operacije da prepustite kompjuterima? Ova vrsta okoline je kao stvorena za veštačku inteligenciju."
<BR>&nbsp;&nbsp;&nbsp;&nbsp;&nbsp;"Potpuno ste u pravu", složi se Lindor, "ali ne možemo rizikovati ni najmanju grešku. Moramo imati ljude na licu mesta ako išta krene naopako. Kompjuter u kvaru može prouzrokovati nevolje u prečniku od dve hiljade kilometara."
<BR>&nbsp;&nbsp;&nbsp;&nbsp;&nbsp;"Može i čovek da pogreši. Je li tako?" primeti Seldon.
<BR>&nbsp;&nbsp;&nbsp;&nbsp;&nbsp;"Svakako, ali kada isti posao obavljaju i ljudi i kompjuteri, onda ljudi mogu brzo da ustanove gde kompjuter greši, i obrnuto, kompjuter može brzo da ispravi ljudsku grešku. Tako ispada da se ništa ozbiljno ne može dogoditi sem u slučaju da istovremeno pogreše i čovek i kompjuter. A to teško da se ikada može dogoditi."
<BR>&nbsp;&nbsp;&nbsp;&nbsp;&nbsp;"Teško, ali ne i nikada, a?" upita Seldon.
<BR>&nbsp;&nbsp;&nbsp;&nbsp;&nbsp;"Gotovo nikada, ali ne i nikada. Niti su ljudi niti kompjuteri onakvi kakvi su nekada bili."
<BR>&nbsp;&nbsp;&nbsp;&nbsp;&nbsp;"Tako nam to uvek izgleda", složi se Seldon, nasmešivši se.
<BR>&nbsp;&nbsp;&nbsp;&nbsp;&nbsp;"Ne, ne. Ne govorim ja o onome čega se sećam. Ne govorim o dobrim starim danima. Govorim o statistici."
<BR>&nbsp;&nbsp;&nbsp;&nbsp;&nbsp;Tada se Seldon priseti Haminove priče o sveopštem raspadu.
<BR>&nbsp;&nbsp;&nbsp;&nbsp;&nbsp;"Vidite šta sam hteo da kažem?" upita Lindor, tišim glasom. "Eno gomile ljudi, na nivou C-3, koji očigledno piju. Niko od njih nije na svom mestu."
<BR>&nbsp;&nbsp;&nbsp;&nbsp;&nbsp;"Šta to piju?" upita Dors.
<BR>&nbsp;&nbsp;&nbsp;&nbsp;&nbsp;"Naročitu tečnost da bi nadoknadili gubitak elektrolita. Voćni sok."
<BR>&nbsp;&nbsp;&nbsp;&nbsp;&nbsp;"Ne možete ih kriviti zbog toga, je l' tako?" upita Dors ogorčeno. "Čovek mora piti kada radi u ovakvim uslovima."
<BR>&nbsp;&nbsp;&nbsp;&nbsp;&nbsp;"Da li znate koliko dugo može jedan vešt C-3 radnik da pije jedno piće? Tu se ništa ne može učiniti. Ako im damo samo petominutne pauze za piće i ne dozvolimo da se okupljaju za vreme tih pauza, onda moramo biti spremni na pobunu."
<BR>&nbsp;&nbsp;&nbsp;&nbsp;&nbsp;Upravo su se približavali dotičnoj skupini. Sačinjavlai su je i muškarci i žene (Dal je, izgleda, bio manje više amfiseksualno društvo) i oba pola bila su bez majica. Žene su nosile nešto što se moglo nazvati grudnjakom, ali oni su bili strogo namenski. Služili su za podizanje grudi kako bi vazduh lakše strujao ispod njih, te se smanjivalo znojenje, ali zato ništa nisu pokrivali.
<BR>&nbsp;&nbsp;&nbsp;&nbsp;&nbsp;Dors došapnu Seldonu: "Pametne su, Hari. Živa se preznojih pod grudima."
<BR>&nbsp;&nbsp;&nbsp;&nbsp;&nbsp;"Skinite, onda, grudnjak", reče Seldon. "Neću ni prstom maknuti da vas sprečim."
<BR>&nbsp;&nbsp;&nbsp;&nbsp;&nbsp;"Uverena sam da ne biste", odvrati mu Dors. Grudnjak ipak nije skinula.
<BR>&nbsp;&nbsp;&nbsp;&nbsp;&nbsp;Približavali su se okupljenim ljudima - bilo ih je desetak.
<BR>&nbsp;&nbsp;&nbsp;&nbsp;&nbsp;Dors reče: "Preživeću ako budu pravili neumesne primedbe."
<BR>&nbsp;&nbsp;&nbsp;&nbsp;&nbsp;"Hvala", javi se Lindor. "Ne mogu vam obećati da neće... Ali moraću da vas predstavim. Ako im se učini da ste vas dvoje inspektori, pa još u mom društvu, postaće neobuzdani. Inspektori treba da njuškaju sami unaokolo, a ne da ih nadgleda neko iz uprave."
<BR>&nbsp;&nbsp;&nbsp;&nbsp;&nbsp;On podiže ruke. "Radnici, želim nekoga da vam predstavim. Došli su nam posetioci spolja - sa Spoljnih svetova, dvoje naučnika. Tamo imaju svetove na kojima nema dovoljno energije, pa su došli ovamo da vide kako mi to radimo u Dalu. Misle da bi mogli nešto naučiti."
<BR>&nbsp;&nbsp;&nbsp;&nbsp;&nbsp;"Naučiće da se znoje!" doviknu jedan radnik posle čega se zaori bučan i razuzdan smeh.
<BR>&nbsp;&nbsp;&nbsp;&nbsp;&nbsp;"Ona već ima znojava prsa", povika jedna žena, "kad se sva zamotala." Dors joj doviknu u znak odgovora: "Skinula bih ga, ali moje grudi ne mogu da se mere s vašim." Smeh postade dobroćudan.
<BR>&nbsp;&nbsp;&nbsp;&nbsp;&nbsp;Tada istupi jedan mladić i pomno se zagleda u Seldona svojim duboko usađenim očima, dok mu je lice bilo krajnje ozbiljno. Reče: "Prepoznao sam vas. Vi ste matematičar."
<BR>&nbsp;&nbsp;&nbsp;&nbsp;&nbsp;On pohita napred, zagledavši se Seldonu u lice s krajnjim strahopoštovanjem. Istog časa Dors se nađe ispred Seldona, a Lindor zakorači ispred nje i povika: "Nazad, radniče. Pazi kako se ponašaš."
<BR>&nbsp;&nbsp;&nbsp;&nbsp;&nbsp;Seldon reče: "Stanite! Hoću da razgovaram s njim. Šta ste se svi poređali ispred mene?"
<BR>&nbsp;&nbsp;&nbsp;&nbsp;&nbsp;Lindor mu došapnu: "Ako vam se ijedan od njih približi, uverićete se da ne mirišu kao cveće iz staklene bašte."
<BR>&nbsp;&nbsp;&nbsp;&nbsp;&nbsp;"Preživeću", odvrati naprasito Seldon. "Mladiću, šta si želeo?"
<BR>&nbsp;&nbsp;&nbsp;&nbsp;&nbsp;"Zovem se Amaril. Jugo Amaril. Video sam vas na holoviziji."
<BR>&nbsp;&nbsp;&nbsp;&nbsp;&nbsp;"Možda i jesi, ali kakve to veze ima?"
<BR>&nbsp;&nbsp;&nbsp;&nbsp;&nbsp;"Ne sećam se vašeg imena."
<BR>&nbsp;&nbsp;&nbsp;&nbsp;&nbsp;"A i zašto bi?"
<BR>&nbsp;&nbsp;&nbsp;&nbsp;&nbsp;"Govorili ste o nečemu što se zove psihoistorija."
<BR>&nbsp;&nbsp;&nbsp;&nbsp;&nbsp;"Nemaš pojma koliko bih voleo da nisam."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Ništa. Šta si želeo?"
<BR>&nbsp;&nbsp;&nbsp;&nbsp;&nbsp;"Želim da porazgovaram sa vama. Samo na kratko. Sada."
<BR>&nbsp;&nbsp;&nbsp;&nbsp;&nbsp;Seldon upitno pogleda u Lindora, koji odlučno odmahnu glavom. "Ne dok je na dužnosti."
<BR>&nbsp;&nbsp;&nbsp;&nbsp;&nbsp;"Kada vam počinje smena, gospodine Amaril?" upita Seldon.
<BR>&nbsp;&nbsp;&nbsp;&nbsp;&nbsp;"U šesnaest časova."
<BR>&nbsp;&nbsp;&nbsp;&nbsp;&nbsp;"Možete li da se vidite sa mnom sutra u četrnaest časova?"
<BR>&nbsp;&nbsp;&nbsp;&nbsp;&nbsp;"Svakako. Gde?"
<BR>&nbsp;&nbsp;&nbsp;&nbsp;&nbsp;Seldon se okrenu prema Tisalveru. "Dozvoljavate li da se vidim s njim kod vas?"
<BR>&nbsp;&nbsp;&nbsp;&nbsp;&nbsp;Na Tisalverovom licu pojavi se nesrećan izraz. "Šta će vam to? On je običan radnik na toplotnim slivnicima."
<BR>&nbsp;&nbsp;&nbsp;&nbsp;&nbsp;Seldon odvrati: "Prepoznao me je. Zna ponešto o meni. Nije on niko. Primiću ga u svojoj sobi." A pošto Tisalverovo lice nije smekšalo, on dodade: "U mojoj sobi za koju je plaćen najam. A vi ćete biti na poslu, nećete biti u stanu."
<BR>&nbsp;&nbsp;&nbsp;&nbsp;&nbsp;Tisalver odvrati tihim glasom: "Nisam ja u pitanju, gospodaru Seldone, već moja žena, Kasilija. Ona to neće odobriti."
<BR>&nbsp;&nbsp;&nbsp;&nbsp;&nbsp;"Porazgovaraću s njom", mrgodno zaključi Seldon. "Moraće."
<BR>
<BR>&nbsp;&nbsp;&nbsp;&nbsp;&nbsp;64.
<BR>&nbsp;&nbsp;&nbsp;&nbsp;&nbsp;Kasilija Tisalver razrogači oči. "Radnik sa toplotnih slivnika? Ne u mom stanu."
<BR>&nbsp;&nbsp;&nbsp;&nbsp;&nbsp;"A zašto da ne? Pored toga, biće u mojoj sobi", reče Seldon. "U četrnaest časova."
<BR>&nbsp;&nbsp;&nbsp;&nbsp;&nbsp;"Neću to dozvoliti", nastavi gospodarica Tisalver. "Eto do čega je dovelo vaše silaženje u toplotne slivnike. Džirad je ispao budala."
<BR>&nbsp;&nbsp;&nbsp;&nbsp;&nbsp;"Grešite, gospodarice Tisalver. Otišli smo tamo na moj zahtev i bio sam zadivljen. Moram se videti s tim mladićem, jer je to neophodno zbog mog naučnog rada."
<BR>&nbsp;&nbsp;&nbsp;&nbsp;&nbsp;"Žao mi je ako je tako, ali ja to neću dozvoliti."
<BR>&nbsp;&nbsp;&nbsp;&nbsp;&nbsp;Dors Venabili podiže ruku. "Hari, pustite da se ja za ovo pobrinem. Gospodarice Tisalver, ako dr Seldon mora s nekim da se nađe u svojoj sobi danas popodne, osoba više, razume se, podrazumeva i dvostruku najamninu. To nam je jasno. Stoga će vam za današnji dan biti plaćeno dvostruko."
<BR>&nbsp;&nbsp;&nbsp;&nbsp;&nbsp;Gospodarica Tisalver razmisli o tome. "Pa, to je svakako pošteno od vas, ali nisu u pitanju samo krediti. Treba misliti i na susede. Znojav, smrdljiv radnik..."
<BR>&nbsp;&nbsp;&nbsp;&nbsp;&nbsp;"Sumnjam da će biti znojav i smrdljiv u četrnaest časova, gospodarice Tisalver, ali dopustite da nastavim. Pošto dr Seldon mora da se vidi s njim, te ako neće moći da se nađe s njim ovde, moraće negde drugde, a mi ne možemo da tumaramo unaokolo. To baš ne bi bilo zgodno. To bi nas nateralo da negde drugde iznajmimo sobu. Stoga ćemo vam platiti za današnji dan i otići i, razume se, moraćemo gospodaru Haminu da objasnimo zašto smo bili primorani da promenimo boravište koje nam je on tako ljubazno obezbedio."
<BR>&nbsp;&nbsp;&nbsp;&nbsp;&nbsp;"Stanite." Lice gospodarice Tisalver postade nalik na ekran kalkulatora. "Ne bismo želeli da uvredimo gospodara Hamina... kao ni vas dvoje. Koliko dugo će to stvorenje morati da ostane?"
<BR>&nbsp;&nbsp;&nbsp;&nbsp;&nbsp;"Dolazi u četrnaest časova. Na poslu mora biti u šesnaest časova. Provešće ovde manje od dva sata, a možda i znatno manje. Nas dvoje ćemo ga dočekati napolju i odvesti ga do sobe dr Seldona. Ako nas vidi koji sused pomisliće da je on naš prijatelj sa Spoljnih svetova."
<BR>&nbsp;&nbsp;&nbsp;&nbsp;&nbsp;Gospodarica Tisalver konačno klimnu. "Neka bude. Dvostruki iznos za sobu gospodara Seldona za danas i taj radnik sme da vas poseti samo ovaj put."
<BR>&nbsp;&nbsp;&nbsp;&nbsp;&nbsp;"Samo ovaj put", složi se Dors.
<BR>&nbsp;&nbsp;&nbsp;&nbsp;&nbsp;Ali kasnije, dok su Seldon i Dors sedeli u njenoj sobi, Dors upita: "Zašto morate da se vidite s njim, Hari? Zar je razgovor sa jednim radnikom sa toplotnih slivnika baš toliko važan za psihoistoriju?"
<BR>&nbsp;&nbsp;&nbsp;&nbsp;&nbsp;Seldon pomisli kako joj glas zvuči pomalo sarkastično, pa zlovoljno odvrati: "Ne moram sve da podređujem toj svojoj ogromnoj zamisli, u koju i inače ne verujem baš mnogo. Ja sam i ljudsko biće, sklono ljudskoj znatiželji. Sate smo proveli dole u toplotnim slivnicima i sami ste videli kakvi ljudi rade tamo dole. Očigledno su neobrazovani. To su pojedinci sa dna - nikakva igra rečima mi nije bila na pameti - a onda smo naišli na jednoga koji me je prepoznao. Mora da me je video na holovoziji za vreme Dekadne Konvencije, a upamtio je i reč 'psihoistorija'. To mi se učinilo neobičnim - nekako neprimerenim za ono mesto - i voleo bih da porazgovaram s njim."
<BR>&nbsp;&nbsp;&nbsp;&nbsp;&nbsp;"Zato što godi vašoj taštini što ste poznati čak i među radnicima u Dalu?"
<BR>&nbsp;&nbsp;&nbsp;&nbsp;&nbsp;"Pa... možda je tako. Ali to kopka i moju znatiželju."
<BR>&nbsp;&nbsp;&nbsp;&nbsp;&nbsp;"A otkud znate da nije podmetnut i ne namerava da vam stvori neprilike kao što se već ranije događalo."
<BR>&nbsp;&nbsp;&nbsp;&nbsp;&nbsp;Seldon se trgnu. "Neću mu dozvoliti da mi prstima prođe kroz kosu. U svakom slučaju smo mnogo bolje pripremljeni, zar ne? Ubeđen sam da ćete biti sa mnom. Hoću da kažem, pustili ste me samog na Gornju stranu, zatim ste me pustili samog sa Kišnom Kapi Četrdeset Trećom na mikrofarmu, ali to više nećete ponoviti, zar ne?"
<BR>&nbsp;&nbsp;&nbsp;&nbsp;&nbsp;"U to možete biti ubeđeni", odvrati Dors.
<BR>&nbsp;&nbsp;&nbsp;&nbsp;&nbsp;"Pa, onda ja ću razgovarati s tim mladićem, a vi možete motriti na eventualne zamke. Imam u vas puno poverenje."
<BR>
<BR>&nbsp;&nbsp;&nbsp;&nbsp;&nbsp;65.
<BR>&nbsp;&nbsp;&nbsp;&nbsp;&nbsp;Amaril je stigao nekoliko minuta pre četrnaest časova, zabrinuto se osvrćući unaokolo. Kosa mu je bila uredna, a gusti brkovi očešljani i blago uvrnuti naviše na krajevima. Majica mu je bila zaslepljujuće bela. Miris se osećao, ali bio je to miris voća koji je verovatno poticao od malo preteranog korišćenja parfema. Nosio je torbu.
<BR>&nbsp;&nbsp;&nbsp;&nbsp;&nbsp;Seldon, koji ga je napolju čekao, ovlaš ga uhvati za jedan lakat, a Dors za drugi, te brzo uđoše u lift. Kada su stigli do njihovog sprata, prođoše brzo kroz stan do Seldonove sobe.
<BR>&nbsp;&nbsp;&nbsp;&nbsp;&nbsp;Amaril upita tihim, pomalo uplašenim glasom: "Nikog nema kod kuće, a?"
<BR>&nbsp;&nbsp;&nbsp;&nbsp;&nbsp;"Svi su zaposleni", sasvim prirodno odvrati Seldon. On pokaza na jedinu stolicu u sobi, jastuk na podu.
<BR>&nbsp;&nbsp;&nbsp;&nbsp;&nbsp;"Ne", odbi Amaril. "Nije mi potreban. Neka na njega sedne neko od vas dvoje." On se graciozno spusti na pod i prekrsti noge.
<BR>&nbsp;&nbsp;&nbsp;&nbsp;&nbsp;Dors učini isto što i on i sede na ivicu Seldonovog dušeka položenog na pod, ali zato Seldon prilično nespretno bupnu na pod, morajući pri tom da se potpomogne šakama, dok je noge nastavio da pomera jer nikako nije mogao udobno da se smesti.
<BR>&nbsp;&nbsp;&nbsp;&nbsp;&nbsp;Seldon upita: "Pa, mladiću, zašto si želeo da se vidiš sa mnom?"
<BR>&nbsp;&nbsp;&nbsp;&nbsp;&nbsp;"Zato što ste matematičar. Vi ste prvi matematičar koga sam ikada video... izbliza... tako da sam mogao da ga dodirnem, razumete."
<BR>&nbsp;&nbsp;&nbsp;&nbsp;&nbsp;"Matematičari su ti kao sav ostali svet."
<BR>&nbsp;&nbsp;&nbsp;&nbsp;&nbsp;"Ne za mene, dr... dr... Seldone?"
<BR>&nbsp;&nbsp;&nbsp;&nbsp;&nbsp;"Tako se zovem."
<BR>&nbsp;&nbsp;&nbsp;&nbsp;&nbsp;Amarilu je bilo milo. "Konačno sam se setio... Vidite, i ja bih voleo da budem matematičar."
<BR>&nbsp;&nbsp;&nbsp;&nbsp;&nbsp;"Odlično. Šta te sprečava?"
<BR>&nbsp;&nbsp;&nbsp;&nbsp;&nbsp;Amaril se iznenada namršti. "Vi to ozbiljno?"
<BR>&nbsp;&nbsp;&nbsp;&nbsp;&nbsp;"Pretpostavljam da te nešto sprečava. Da, mislim ozbiljno."
<BR>&nbsp;&nbsp;&nbsp;&nbsp;&nbsp;"Sprečava me to što sam Dalit, radnik na toplotnim slivnicima u Dalu. Nemam novca da se školujem, a ne mogu dobiti ni kredite za školovanje. Mislim na pravo školovanje. Naučili su me samo da čitam i računam i da se koristim kompjuterom, a to je bilo dovoljno da postanem radnik na toplotnim slivnicima. Ali ja želim više od toga. Tako sam se sam obrazovao."
<BR>&nbsp;&nbsp;&nbsp;&nbsp;&nbsp;"To je na neki način i najbolji vid obrazovanja. Kako si to uspeo?"
<BR>&nbsp;&nbsp;&nbsp;&nbsp;&nbsp;"Poznavao sam jednu bibliotekarku. Htela je da mi pomogne. Bila je to veoma fina žena, pokazala mi je kako da upotrebljavam kompjutere da bih učio matematiku. Podesila je sistem softvera tako da sam mogao da se povežem sa ostalim bibliotekama. Dolazio bih kada sam imao slobodne dane i ujutro posle posla. Ponekad bi me zaključala u svoju privatnu sobu kako mi ne bi smetali ostali posetioci ili bi me puštala unutra kada je biblioteka bila zatvorena. Ona nije znala matematiku, ali mi je pomagala koliko je god mogla. Bila je postarija, udovica. Možda me je smatrala za sina ili tako nešto. Sama nije imala dece."
<BR>&nbsp;&nbsp;&nbsp;&nbsp;&nbsp;(Seldon pomisli kako su tu bila možda umešana i neka druga osećanja, ali odmah odbaci tu pomisao. To se njega nije ticalo.)
<BR>&nbsp;&nbsp;&nbsp;&nbsp;&nbsp;"Dopala mi se teorija brojeva", objasni Amaril. "Neke stvari sam izveo iz onoga što sam naučio pomoću kompjutera i iz filmoknjiga koje je kompjuter koristio da bi me naučio matematiku. Izveo sam neke nove stvari koje nisam našao u filmoknjigama."
<BR>&nbsp;&nbsp;&nbsp;&nbsp;&nbsp;Seldon podiže obrvu. "Zanimljivo. Kao na primer?"
<BR>&nbsp;&nbsp;&nbsp;&nbsp;&nbsp;"Doneo sam nešto od toga. Nikada to nikome nisam pokazao. Ljudi oko mene... " On slegnu ramenima. "Ili bi me ismejali ili bi im bilo dosadno. Jednom sam to pokušao da ispričam devojci koju sam poznavao, ali ona mi je rekla da sam uvrnut i nije više želela da me vidi. Da li bih mogao vama da pokažem?"
<BR>&nbsp;&nbsp;&nbsp;&nbsp;&nbsp;"Svakako. Imaj poverenja u mene."
<BR>&nbsp;&nbsp;&nbsp;&nbsp;&nbsp;Seldon ispruži šaku i Amaril mu posle kraćeg oklevanja pruži torbu koju je doneo.
<BR>&nbsp;&nbsp;&nbsp;&nbsp;&nbsp;Seldon je dugo pregledavao Amarilove papire. Rad je bio krajnje naivan, ali on ne dopusti da mu makar i najmanji smešak pređe preko lica. Sledio je dokaze, od kojih, razume se, nijedan nije bio nov - ili bar savremen - ili od bilo kakve važnosti.
<BR>&nbsp;&nbsp;&nbsp;&nbsp;&nbsp;Ali to nije bilo važno.
<BR>&nbsp;&nbsp;&nbsp;&nbsp;&nbsp;Seldon podiže pogled. "Jesi li sve ovo sam uradio?"
<BR>&nbsp;&nbsp;&nbsp;&nbsp;&nbsp;Amaril je izgledoa dosta uplašen, te samo klimnu.
<BR>&nbsp;&nbsp;&nbsp;&nbsp;&nbsp;Seldon izdvoji nekoliko stranica. "Šta te navelo na ovo?" On prstom pređe preko redova matematičkih dokaza. Amaril pogleda šta mu to pokazuje, namršti se, i malo razmisli. Zatim objasni svoje mišljenje.
<BR>&nbsp;&nbsp;&nbsp;&nbsp;&nbsp;Seldon ga sasluša i upita: "Da li si pročitao knjigu Anata Bigela?"
<BR>&nbsp;&nbsp;&nbsp;&nbsp;&nbsp;"O teoriji brojeva?"
<BR>&nbsp;&nbsp;&nbsp;&nbsp;&nbsp;"Naslov joj je Matematička dedukcija. Ne razmatra neposredno teoriju brojeva."
<BR>&nbsp;&nbsp;&nbsp;&nbsp;&nbsp;Amaril odmahnu glavom. "Nisam čuo za njega. Žao mi je."
<BR>&nbsp;&nbsp;&nbsp;&nbsp;&nbsp;"On je pre tri stotine godina razradio ovu tvoju teoremu."
<BR>&nbsp;&nbsp;&nbsp;&nbsp;&nbsp;Amaril je bio zapanjen. "To nisam znao."
<BR>&nbsp;&nbsp;&nbsp;&nbsp;&nbsp;"Ubeđen sam da nisi. Mada si ti to obavio pametnije. Ne baš preterano tačno, ali..."
<BR>&nbsp;&nbsp;&nbsp;&nbsp;&nbsp;"Kako to mislite 'preterano tačno'?"
<BR>&nbsp;&nbsp;&nbsp;&nbsp;&nbsp;"Nije važno". Seldon vrati izvađene listove na svoje mesto, a zatim sve zajedno u torbu i reče: "Napravi nekoliko kopija svega ovoga. Uzmi jednu kopiju, neka ti je zavede službeni kompjuter i neka je zapečati. Moja prijateljica, gospodarica Venabili, može da te upiše na Strilinški univerzitet, bez prethodne obuke, kao stipendistu. Moraćeš krenuti iz početka i pohađati i druge časove pored matematike, ali..."
<BR>&nbsp;&nbsp;&nbsp;&nbsp;&nbsp;Sada je Amaril već došao do daha. "Na Strilinški univerzitet? Neće me primiti."
<BR>&nbsp;&nbsp;&nbsp;&nbsp;&nbsp;"Zašto da ne? Dors, možete to da sredite, zar ne?"
<BR>&nbsp;&nbsp;&nbsp;&nbsp;&nbsp;"Sigurna sam da mogu."
<BR>&nbsp;&nbsp;&nbsp;&nbsp;&nbsp;"Ne, ne možete", poreče žurno Amaril. "Neće me primiti. Ja sam iz Dala."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Ne uzimaju ljude iz Dala."
<BR>&nbsp;&nbsp;&nbsp;&nbsp;&nbsp;Seldon pogleda u Dors. "O čemu on to?"
<BR>&nbsp;&nbsp;&nbsp;&nbsp;&nbsp;Dors odmahnu glavom. "Stvarno ne znam."
<BR>&nbsp;&nbsp;&nbsp;&nbsp;&nbsp;Amaril reče: "Vi ste sa Spoljnih svetova, gospodarice. Koliko dugo ste bili u Strilingu?"
<BR>&nbsp;&nbsp;&nbsp;&nbsp;&nbsp;"Nešto više od dve godine, gospodine Amaril."
<BR>&nbsp;&nbsp;&nbsp;&nbsp;&nbsp;"Jeste li ikada videli nekog Dalita tamo - niskog, kovrdžave crne kose, velikih brkova?"
<BR>&nbsp;&nbsp;&nbsp;&nbsp;&nbsp;"Ima studenata veoma različitog izgleda."
<BR>&nbsp;&nbsp;&nbsp;&nbsp;&nbsp;"Ali nema Dalita. Kada se tamo ponovo nađete, obratite pažnju."
<BR>&nbsp;&nbsp;&nbsp;&nbsp;&nbsp;"Zašto ih nema?" upita Seldon.
<BR>&nbsp;&nbsp;&nbsp;&nbsp;&nbsp;"Ne vole nas. Mi drugačije izgledamo. Ne dopadaju im se naši brkovi."
<BR>&nbsp;&nbsp;&nbsp;&nbsp;&nbsp;"Možeš ih obrijati..." Ali Seldonov glas zamre kada uhvati mladićev besni pogled.
<BR>&nbsp;&nbsp;&nbsp;&nbsp;&nbsp;"Nikada. Zašto bih to učinio? Moji brkovi su znak moje muškosti."
<BR>&nbsp;&nbsp;&nbsp;&nbsp;&nbsp;"Briješ bradu. I ona je oznaka tvoje muškosti."
<BR>&nbsp;&nbsp;&nbsp;&nbsp;&nbsp;"Za moj narod to su brkovi."
<BR>&nbsp;&nbsp;&nbsp;&nbsp;&nbsp;Seldon pogleda ponovo u Dors i promrmlja: "Ćelave glave, brkovi... ludilo."
<BR>&nbsp;&nbsp;&nbsp;&nbsp;&nbsp;"Molim?" javi se ljutitim glasom Amaril.
<BR>&nbsp;&nbsp;&nbsp;&nbsp;&nbsp;"Ništa. Reci mi šta im se još ne dopada kod Dalita."
<BR>&nbsp;&nbsp;&nbsp;&nbsp;&nbsp;"Izmišljaju razne stvari. Kažu da zaudaramo. Da smo prljavi. Da krademo. Da smo goropadni. Kažu da smo glupi."
<BR>&nbsp;&nbsp;&nbsp;&nbsp;&nbsp;"Zašto sve to pričaju?"
<BR>&nbsp;&nbsp;&nbsp;&nbsp;&nbsp;"Zato što to nije teško izgovoriti, a i oni se onda bolje osećaju. Svakako da smo prljavi i da zaudaramo, kad moramo da radimo u toplotnim slivnicima. Poneki od siromašnih i potlačnih kradu i postaju goropadni. Ali nismo svi takvi. Šta je sa onim visokim žutokosim iz Carskog sektora koji misli da je cela Galaksija njihova - ne, oni stvarno poseduju Galaksiju. Zar se oni nikada ne razgoropade? Zar i oni ponekad ne kradu? Da rade moj posao i oni bi zaudarali kao ja. Da moraju da žive kao ja, i oni bi se prljali."
<BR>&nbsp;&nbsp;&nbsp;&nbsp;&nbsp;"Ko zabranjuje da svuda svi žive?" upita Seldon.
<BR>&nbsp;&nbsp;&nbsp;&nbsp;&nbsp;"Niko to ne osporava! Oni to uzimaju zdravo za gotovo. Gospodaru Seldone, moram pobeći sa Trantora. Na Trantoru nemam nikakvih izgleda, nema načina da zaradim kredit, da se obrazujem, nema načina da postanem matematičar, nema načina da postanem bilo šta drugo do ono što oni kažu da jesam... beskorisno ništa." Ovo poslednje izrekao je razočarano i s puno očaja.
<BR>&nbsp;&nbsp;&nbsp;&nbsp;&nbsp;Seldon pokuša da bude razuman. "Osoba kod koje sam iznajmio ovu sobu je Dalit. On obavlja čist posao. Obrazovan je."
<BR>&nbsp;&nbsp;&nbsp;&nbsp;&nbsp;"Oh, svakako", uzbuđeno se složi Amaril. "Ima i takvih. Nekolicini dopuste da uspeju, kako bi mogli reći da se i to može. A ta nekolicina može lepo da živi dok god je u Dalu. Neka odu negde drugde, pa će videti kako će se prema njima ponašati. A dok su ovde, odnose se prema nama ostalima kao da smo đubre samo zato da bi se oni bolje osećali. To ih čini žutokosima u vlastitim očima. Šta je rekla ta fina osoba kod koje ste iznajmili sobu kada ste joj rekli da ćete dovesti jednog radnika? Šta je rekao kakav ću biti? Sada ih nema... ne žele da budu u istom stanu zajedno sa mnom."
<BR>&nbsp;&nbsp;&nbsp;&nbsp;&nbsp;Seldon ovlaži usne. "Neću te zaboraviti. Pobrinuću se da te izvučem sa Trantora i da te smestim na moj univerzitet na Helikonu... kada se jednom i sam tamo vratim."
<BR>&nbsp;&nbsp;&nbsp;&nbsp;&nbsp;"Obećavate li? Dajete časnu reč? Uprkos tome što sam Dalit?"
<BR>&nbsp;&nbsp;&nbsp;&nbsp;&nbsp;"Činjenica da si Dalit za mene nema nikakvog značaja. Ali zato ima značaja činjenica da si već sada matematičar! Ipak ne mogu još sasvim da shvatim ono što mi govoriš. Nezamislivo mi je da neko može gajiti takva nerazumna osećanja prema nedužnim ljudima."
<BR>&nbsp;&nbsp;&nbsp;&nbsp;&nbsp;Amaril gorko reče: "To je zato što nikada niste bili u prilici da se zainteresujete za nešto slično. Sve se to moglo dešavati i pred vašim nosem, ali vi ništa ne biste primetili jer ničim nije uticalo na vas."
<BR>&nbsp;&nbsp;&nbsp;&nbsp;&nbsp;Dors reče: "Gospodine Amaril, dr Seldon je matematičar kao i vi, i glava mu je ponekad u oblacima. To morate razumeti. Međutim, ja sam istoričar. Poznato mi je da nije ništa neobično ako postoji skupina ljudi koja s visine gleda na drugu skupinu ljudi. Postoje čudne i gotovo obredne mržnje koje se ne mogu razumno opravdati i to može vršiti ozbiljan uticaj na istoriju. To je veoma loše."
<BR>&nbsp;&nbsp;&nbsp;&nbsp;&nbsp;Amaril primeti: "Lako je reći da je nešto 'veoma loše'. Kažete da se s time ne slažete, što znaži da ste fina osoba, ali potom odlazite za svojim poslom i to vas se više ne tiče. Mnogo je gore nego 'veoma loše'. To se protivi svemu pristojnom i prirodnom. Svi smo mi isti, žutokosi i crnokosi, visoki i niski, oni sa Istoka, Zapada, Juga, kao i iz Spoljnih svetova. Svi smo mi zajedno, vi, ja, pa čak i car, potekli od ljudi sa Zemlje, zar ne?"
<BR>&nbsp;&nbsp;&nbsp;&nbsp;&nbsp;"Potekli smo od koga?" upita Seldon. Zatim se okrenu i zagleda u Dors razrogačenih očiju.
<BR>&nbsp;&nbsp;&nbsp;&nbsp;&nbsp;"Od ljudi sa Zemlje", povika Amaril. "Sa planete sa koje potiču sva ljudska bića."
<BR>&nbsp;&nbsp;&nbsp;&nbsp;&nbsp;"Misliš na onu jedinu planetu? Jednu jedinstvenu planetu?"
<BR>&nbsp;&nbsp;&nbsp;&nbsp;&nbsp;"Jedinu planetu. Svakako. Na Zemlju."
<BR>&nbsp;&nbsp;&nbsp;&nbsp;&nbsp;"Kada kažeš Zemlja, misliš na Auroru, zar ne?"
<BR>&nbsp;&nbsp;&nbsp;&nbsp;&nbsp;"Aurora? Šta je to? Ne, mislim na Zemlju. Zar nikada niste čuli za Zemlju?"
<BR>&nbsp;&nbsp;&nbsp;&nbsp;&nbsp;"Ne", odvrati Seldon. "Zapravo nisam."
<BR>&nbsp;&nbsp;&nbsp;&nbsp;&nbsp;"To je mitski svet", poče Dors, "koji..."
<BR>&nbsp;&nbsp;&nbsp;&nbsp;&nbsp;"Nije mitski. Bila je to stvarna planeta."
<BR>&nbsp;&nbsp;&nbsp;&nbsp;&nbsp;Seldon uzdahnu. "Sve sam to već čuo. Dobro, hajdemo iz početka. Postoji li dalitska knjiga koja govori o Zemlji?"
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Možda neki kompjuterski softver?"
<BR>&nbsp;&nbsp;&nbsp;&nbsp;&nbsp;"Ne znam o čemu govorite?"
<BR>&nbsp;&nbsp;&nbsp;&nbsp;&nbsp;"Mladiću, od koga si čuo za Zemlju?"
<BR>&nbsp;&nbsp;&nbsp;&nbsp;&nbsp;"Od oca. Svi znaju za nju."
<BR>&nbsp;&nbsp;&nbsp;&nbsp;&nbsp;"Postoji li neko ko zna nešto više o njoj? Da li su te u školi učili o njoj?"
<BR>&nbsp;&nbsp;&nbsp;&nbsp;&nbsp;"Nisu je tamo nikada ni pomenuli."
<BR>&nbsp;&nbsp;&nbsp;&nbsp;&nbsp;"Kako onda ljudi znaju za nju?"
<BR>&nbsp;&nbsp;&nbsp;&nbsp;&nbsp;Amaril slegnu ramenima sa izrazom koji je govorio da ga beskorisno gnjave zbog gluposti. "Jednostavno, znaju. Ako želite da čujete priče o njoj, tu je Majka Rita. Nisam čuo da je umrla."
<BR>&nbsp;&nbsp;&nbsp;&nbsp;&nbsp;"To je tvoja majka? Zar ne bi znao..."
<BR>&nbsp;&nbsp;&nbsp;&nbsp;&nbsp;"Nije ona moja majka. Samo je tako zovu. Majka Rita. To je jedna starica. Živi u Bilibotonu. Ili je bar živela."
<BR>&nbsp;&nbsp;&nbsp;&nbsp;&nbsp;"Gde je to?"
<BR>&nbsp;&nbsp;&nbsp;&nbsp;&nbsp;"Dole u onom pravcu", odvrati Amaril i neodređeno pokaza rukom.
<BR>&nbsp;&nbsp;&nbsp;&nbsp;&nbsp;"Kako tamo da stignem?"
<BR>&nbsp;&nbsp;&nbsp;&nbsp;&nbsp;"Da stignete, tamo? Vi ne želite da pođete tamo. Nikada se ne
<BR>&nbsp;&nbsp;&nbsp;&nbsp;&nbsp;biste vratili."
<BR>&nbsp;&nbsp;&nbsp;&nbsp;&nbsp;"Zašto se ne bih vratio?"
<BR>&nbsp;&nbsp;&nbsp;&nbsp;&nbsp;"Verujte mi. Vi ne želite da pođete tamo."
<BR>&nbsp;&nbsp;&nbsp;&nbsp;&nbsp;"Ali voleo bih da vidim Majku Ritu."
<BR>&nbsp;&nbsp;&nbsp;&nbsp;&nbsp;Amaril odmahnu glavom. "Umete li da baratate nožem?"
<BR>&nbsp;&nbsp;&nbsp;&nbsp;&nbsp;"Čemu? Kakvim nožem?"
<BR>&nbsp;&nbsp;&nbsp;&nbsp;&nbsp;"Nožem za sečenje. Ovakvim." Amaril posegnu za kaišem koji mu je pridržavao pantalone. Jedan deo se pomeri i iz jednog kraja sunu oštrica, tanka, sjajna, ubojita.
<BR>&nbsp;&nbsp;&nbsp;&nbsp;&nbsp;Dorsina šaka se istog časa teško spusti na njegov zglavak.
<BR>&nbsp;&nbsp;&nbsp;&nbsp;&nbsp;Amaril se nasmeja. "Nisam nameravao da ga upotrebim. Samo sam hteo da vam ga pokažem." On zatim vrati nož u kaiš. "Potreban vam je za samoodbranu, jer ako ga nemate ili, pak, ako ga imate a ne umete njime da rukujete, nikada nećete živi napustiti Biliboton. U svakom slučaju..." On se iznenada smrknu i postade napet... "Da li ozbiljno mislite, gospodaru Seldone, da mi pomognete da se prebacim na Helikon?"
<BR>&nbsp;&nbsp;&nbsp;&nbsp;&nbsp;"Krajnje ozbiljno. Obećavam. Napišite mi svoje ime i gde vas može pronaći hiperkompjuter. Pretpostavljam da imate šifru."
<BR>&nbsp;&nbsp;&nbsp;&nbsp;&nbsp;"Moja smena u toplotnom slivniku je ima. Je li to dovoljno?"
<BR>&nbsp;&nbsp;&nbsp;&nbsp;&nbsp;"Jeste."
<BR>&nbsp;&nbsp;&nbsp;&nbsp;&nbsp;"E pa, onda", kaza Amaril, ozbiljno se zagledavši u Seldona, "to znači, gospodaru Seldone, da od vas zavisi cela moja budućnost, stoga vas molim da ne idete u Biliboton. Ne mogu dopustiti sebi da vas sada izgubim." On uputi Dors molećiv pogled i blago dodade: "Gospodarice Venabili, ako vas sluša, nemojte mu dozvoliti da pođe. Molim vas."
</P></TD></TR></TABLE>
<P class="next">
<A HREF=p14.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
