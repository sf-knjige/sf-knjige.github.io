<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>14. NAJBOLJI LOPOVI NA SVITU
<P>&nbsp;&nbsp;&nbsp;&nbsp;&nbsp;"Patera?" pozva Rog tiho, upitno. "Kalde?"
<BR>&nbsp;&nbsp;&nbsp;&nbsp;&nbsp;Svila se diže u sedeći položaj. "Šta je?"
<BR>&nbsp;&nbsp;&nbsp;&nbsp;&nbsp;"Kopriva spava. Gotovo svi spavaju, ali ja sam znao da ti nisi zaspao. Video sam ti oči."
<BR>&nbsp;&nbsp;&nbsp;&nbsp;&nbsp;Svila klimnu glavom, ali je taj pokret bio maltene nevidljiv u mraku ledeno hladnog šatora. "Tačno, nisam spavao; a ti si, kao i svi ostali, obrvan brigama i želeo bi da te neko ohrabri. Ja ću te ohrabriti najviše što mogu, ali to nije baš mnogo."
<BR>&nbsp;&nbsp;&nbsp;&nbsp;&nbsp;"Imam i neka pitanja."
<BR>&nbsp;&nbsp;&nbsp;&nbsp;&nbsp;Svila se nasmeši, pri čemu njegovi zubi sevnuše u tami. "Imam i ja, ali na moja pitanja ti ne možeš odgovoriti. Ja možda mogu odgovoriti na neka tvoja; pokušaću."
<BR>&nbsp;&nbsp;&nbsp;&nbsp;&nbsp;Kopriva prošaputa: "Ne spavam ni ja. Rog je mislio da spavam, al ja sam se samo pravila, da bi on zaspao." Rog je uhvati za ruku, a ona dodade: "Imam i ja jedno pitanje."
<BR>&nbsp;&nbsp;&nbsp;&nbsp;&nbsp;"Prvo da se ohrabrimo", reče im Svila. "To vam je potrebno možda i više nego što uviđate. Nije nimalo verovatno da će generalica Sijuf narediti da se nad vama izvrši smrtna kazna, ili da budete bačeni u zatvor. Hosaan - tako se Šljuk stvarno zove, on je državljanin Trivigauntea - zna da ste ti i Rog bili u palati samo da biste pomagali Moli. Osim toga, vi ste još, maltene, deca. Sijuf je oštra žena, ali koliko sam ja video, ne surova; da je surova, ne bi njena vojska bila toliko verna njoj. Verujem, mada je to samo moje nagađanje, da ćete ti i Rog biti saslušani, a zatim pušteni na slobodu."
<BR>&nbsp;&nbsp;&nbsp;&nbsp;&nbsp;Rog upita: "Postoji li nešto što treba da ne kažemo?"
<BR>&nbsp;&nbsp;&nbsp;&nbsp;&nbsp;"Ne postoji, recite im sve. Ništa što vi možete reći ne može naneti nikakvu štetu Zumbuli, niti Moli, niti meni. Niti paterama Ustavici i Inkusu, pa čak ni Pauku. Niti može ikakva njihova izjava naneti štetu vama. Što bolje oni shvate ulogu vas dvoje u svemu ovome, utoliko pre će vas, posle saslušanja, pustiti - čini se meni."
<BR>&nbsp;&nbsp;&nbsp;&nbsp;&nbsp;Kopriva šapatom upita: "Znači li to da smo doživeli neuspeh, patera?"
<BR>&nbsp;&nbsp;&nbsp;&nbsp;&nbsp;"Naravno da ne znači. Nisam siguran šta me pitaš - da li se plašiš da ste bili neuspešni kao ljudska bića ili..."
<BR>&nbsp;&nbsp;&nbsp;&nbsp;&nbsp;"Neuspeh u izvršavanju volje bogova."
<BR>&nbsp;&nbsp;&nbsp;&nbsp;&nbsp;"Ne." U Svilinom glasu bilo je odlučnosti. "Koliko je tebi godina?"
<BR>&nbsp;&nbsp;&nbsp;&nbsp;&nbsp;"Petnaest."
<BR>&nbsp;&nbsp;&nbsp;&nbsp;&nbsp;"Ja sam osam godina stariji. Meni ta razdaljina izgleda ogromna, a i tebi, nesumnjivo. Ali kako izgleda Njegovoj svesnosti, šta misliš?"
<BR>&nbsp;&nbsp;&nbsp;&nbsp;&nbsp;Rog reče: "Njemu izgleda kao ništa. On je bio star, star čovek još pre nego što smo se rodili."
<BR>&nbsp;&nbsp;&nbsp;&nbsp;&nbsp;"I pre nego što sam se ja rodio. Onda pomislite koliko, tek, morate mladi izgledati Pesu, koji je sagradio ovaj svitak - a koliko tek Izvanašu, koji je oblikovao naše pretke od blata na svitu Kratkog sunca." Svila zaćuta, osluškujući tihe korake straže napolju i Ustavicino tiho hrkanje.
<BR>&nbsp;&nbsp;&nbsp;&nbsp;&nbsp;"Pošto je Izvanaš započeo nas, započnimo i mi s njim. Ja njega nikada nisam video, osim u jednom snu, a i tad nisam jasno video njegovo lice; ali on je mene gledao od samog početka - zapravo, još pre nego što sam se rodio. Poznaje me bolje nego što ja samoga sebe poznajem. Odabrao je mene da obavim jedan mali zadatak za njega. Da spasem naš mantejon od Krva.
<BR>&nbsp;&nbsp;&nbsp;&nbsp;&nbsp;"Krv je mrtav. Mošus, koji je bio formalno uknjižen kao vlasnik i koga sam svojevremeno smatrao opakijuim od Krva, takođe je mrtav. Novi augur u ulici Sunčevoj sada je patera Ustavica - mislim da na taj način, možda, Izvanaš hoće da mi stavi do znanja da je moja dužnost ispunjena. Vas dvoje ste pomogli, pa sam, zato, siguran da vam je on zahvalan, kao što sam i ja."
<BR>&nbsp;&nbsp;&nbsp;&nbsp;&nbsp;Kopriva reče: "Nas dvoje nismo uradili ništa, patera."
<BR>&nbsp;&nbsp;&nbsp;&nbsp;&nbsp;"Naravno da ste uradili - ali, slušajte. Možda ja grešim, možda nisam spasao naš mantejon, možda ova promena augura nije znak ničega. Možda ću na kraju biti neuspešan; to ne mogu znati sigurno. Ali u ovo sam siguran: ako pretrpim neuspeh, bog Izvanaš će mi oprosti, a i vama, svakako. Poznajem ga i više nego što je dovoljno da bih u to bio sasvim siguran."
<BR>&nbsp;&nbsp;&nbsp;&nbsp;&nbsp;Kopriva reče: "Ja sam više mislila na Ehidnu. Videla sam je, kad je govorila Mejteri Nani. Bila sam prisutna."
<BR>&nbsp;&nbsp;&nbsp;&nbsp;&nbsp;"Bio sam prisutan i ja. Ehidna joj je rekla da uništi Alambreru. Alambrera je uništena, robijaši pušteni na slobodu. Oslobodio sam ih ja."
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;"Ehidna je naredila i uništenje Ajuntamienta. Možeš reći, ako želiš, da Ajuntamiento još postoji, ali razmisli: mrtav je Lemur, koji mu je predsedavao, i Lori, koji se posle Lemura na to mesto popeo."
<BR>&nbsp;&nbsp;&nbsp;&nbsp;&nbsp;"Mejtera kaže da ono nije stvarno bio Lori", reče Kopriva. "Ona kaže da je Mejtera Nana rekla da Poto upravlja tim savetnicima koje mi vidimo kao kad čovek drži lutkice na koncu."
<BR>&nbsp;&nbsp;&nbsp;&nbsp;&nbsp;Svila se tiho nasmeja, i to je u tami bio vedar zvuk. "To podseća na onog drvenog čovečuljka koga je Rog imao kad ste bili mali."
<BR>&nbsp;&nbsp;&nbsp;&nbsp;&nbsp;"Da, patera."
<BR>&nbsp;&nbsp;&nbsp;&nbsp;&nbsp;"Istina je to, siguran sam; i jednako sam siguran da je on svojevremeno na taj način kontrolisao svu petoricu savetnika. Međutim, pre nego što je doktor Ždral ubio Lemura, mi smo otkrili da je pravi Lemur umro još pre toga - mnogo godina pre toga, po svemu sudeći. Lemurovo manipulisano telo postalo je Lemur, jedini postojeći Lemur, mada je verovalo da je podvrgnuto volji onog leša koji je ostao da trune u Lemurovom krevetu. Pratiš li ti ovo, Rože? Koprivo?"
<BR>&nbsp;&nbsp;&nbsp;&nbsp;&nbsp;Kopriva reče: "Mislim da pratim, patera."
<BR>&nbsp;&nbsp;&nbsp;&nbsp;&nbsp;"Kad sam našao vremena da porazmislim o tome, a to je bilo tek kad smo doktor Ždral i ja izvučeni iz vode, zapitao sam se šta je sa ostalim savetnicima. Da je savetnik Lori ostao uz nas, kao što sam ja od njega zatražio, i da je ustanovio da ne može prebaciti svoju svest ni u kakvog drugog hema, ja bih to znao - a mi bismo imali u svojim rukama, zarobljenog, šefa Ajuntamienta. Ovako, moram pretpostaviti da je Lori još pre dolaska na pregovore sa nama znao tu istinu o sebi; da nije, ne bi onako zgrabio sa stola igličar koji je Usik ponudio Potou, ne bi onako počeo da puca. Razumeo je generalisimu Sijuf dovoljno dobro da shvati da će ona narediti da bude smaknut, sa nekakvim opravdanjem ili izgovorom; takođe je znao da može izgubiti svoj život jednako kao i svaki čovek. Ispalo je da ga je izgubio vrlo brzo; ali je bar imao utehu da je poginuo kao borac, a to je njemu, možda, nešto značilo."
<BR>&nbsp;&nbsp;&nbsp;&nbsp;&nbsp;"Ubila ga je neka od tih žena?"
<BR>&nbsp;&nbsp;&nbsp;&nbsp;&nbsp;Iz mraka do njih stiže glas Mejtere Mermer, sablasno sličan glasu stare Mejtere Ruže. "Da. Ja sam to gledala. Videla sam kako on pada."
<BR>&nbsp;&nbsp;&nbsp;&nbsp;&nbsp;Svila joj reče: "Očekivao sam da ćeš nam se pridružiti, Moli. Pozvao bih te, ali nisam bio siguran gde si, a ne bi imalo smisla da idem po šatoru, spotičem se o ljude i budim ih."
<BR>&nbsp;&nbsp;&nbsp;&nbsp;&nbsp;"Naravno da ne bi, patera."
<BR>&nbsp;&nbsp;&nbsp;&nbsp;&nbsp;Kopriva reče: "Drago mi je što si ovde, Mejtera. Želim nešto da pitam. Svako kaže da smo mi žene na vlasti u Trivigaunteu. Vladarka je žena, generalisima Sijuf je žena. Videla sam je. Pa, ko su onda bile one žene koje je Šljuk uveo u sobu, one koje su ubile savetnika Lorija? Zašto su primale naređenja od Šljuka?"
<BR>&nbsp;&nbsp;&nbsp;&nbsp;&nbsp;Mejtera Mermer šmrknu. "Imaš mnogo da učiš, Koprivo. Zar ne posluša Rog tebe, ponekad, pa i kad mu kažeš nešto što on ne želi?"
<BR>&nbsp;&nbsp;&nbsp;&nbsp;&nbsp;"Ovo je rečeno tako lepo, da ja ne mogu bolje", reče Svila, "ali mislim da mogu dopuniti. One su uhode, naravno - agenti trivigauntske Rani, kao sam Hosaan. U nekoj razumnoj meri sam siguran da su državljanke Virona. Hosaan mi reče da su on i doktor Ždral bili jedini Trivigauntovci u celoj mreži agenata koju su ispleli ovde; verujem da je to istina."
<BR>&nbsp;&nbsp;&nbsp;&nbsp;&nbsp;Rog zausti da pita još nešto, ali ga Svila prekide. "Treba da vam kažem da sam, pre silaska u one tunele kod jezera, video kako ispred mene odmiče neko. Kasnije sam pronašao otiske stopala, a još kasnije sam naišao na jedan leš za koji mi Hamerston reče da je ženski."
<BR>&nbsp;&nbsp;&nbsp;&nbsp;&nbsp;"Ne pominji to mesto", reče Kopriva, "užasnem se kad god čujem."
<BR>&nbsp;&nbsp;&nbsp;&nbsp;&nbsp;"I jeste užasno. Ali ako smem pričati o toj poginuloj ženi, pretpostavljam da je povremeno putovala iz Trivigauntea u Viron, verovatno se predstavljajući kao trgovac. Šenila je nosila poruke na pijacu, jednoj ženi; ona mrtva osoba koju sam našao mogla bi, lako, biti baš ta ista, sa pijace. Hosaan nju ne bi ni smatrao delom mreže doktora Ždrala zato što nije primala naređenja od doktora Ždrala. Nagađam da je ona, pri svakom svom dolasku u Viron, ostajala samo nedelju-dve, najviše mesec dana."
<BR>&nbsp;&nbsp;&nbsp;&nbsp;&nbsp;"Zna li iko šta je s njim?" upita Kopriva. "Sa Hamerstonom? Da li je, znaš, dobro?"
<BR>&nbsp;&nbsp;&nbsp;&nbsp;&nbsp;Mejtera Mermer progunđa: "Ti bi da znaš da li sam ja tako brzo postala udovica. Ne znam, ali ne verujem. Kad su banule te žene koje je Šljuk uveo, on je bio drugde, tragao je za materijalima; da je bio prisutan, mogao je spastiti sve nas. Svakako pateru Inkusa i mene, kao i našu kćer koju smo počeli graditi, da je bio u prilici."
<BR>&nbsp;&nbsp;&nbsp;&nbsp;&nbsp;Rog reče: "Dolazilo je dve stotine Trivigauntica, Mejtera. Patera me je postavio na ulicu da motrim na njihovo pristizanje. One bi ubile Hamerstona ako se on ne bi predao."
<BR>&nbsp;&nbsp;&nbsp;&nbsp;&nbsp;"To nikad nećemo znati." Mejtera Mermer sede pored Koprive.
<BR>&nbsp;&nbsp;&nbsp;&nbsp;&nbsp;"Još bi se moglo desiti da on vas izbavi", reče Svila Mejteri Mermer. "Kao i sve nas ostale. Koliko sam ja njega sagledao, taj će sigurno pokušati, a to me i brine - ali rado bih se vratio na Koprivino pitanje.
<BR>&nbsp;&nbsp;&nbsp;&nbsp;&nbsp;Zato što žene imaju više vlasti nego muškarci u Trivigaunteu, Koprivo, većina ljudi zamišlja da će tajni agenti njihove vladarke biti uglavnom žene ili čak isključivo žene; eto najboljeg mogućeg razloga da Rani šalje uhode muškarce. Ali bilo bi, opet, prirodno da ti muškarci, trivigauntski agenti u našem gradu, angažuju ovdašnje žene. One imaju više naklonosti nego naši muškarci za trivigauntski pogled na svet - i Zumbula je govorila nešto slično kad smo se upoznali - a muškarac iz Trivigauntea normalno traži hrabre i prodorne žene kao što su one među kojima je navikao da živi kod kuće.
<BR>&nbsp;&nbsp;&nbsp;&nbsp;&nbsp;Svi mi imamo sklonost da preterano uopštavamo, bojim se. Ako su auguri većinom pobožni a naivni, mi zamišljamo da je baš svaki takav, mada bismo, uz samo malo razmišljanja, uvideli da to ne može biti tačno. Na isti način, sigurno je da ima odvažnih muškaraca u Trivigaunteu, kao i hrabrih i silovitih žena ovde - jedan fini primer takve sedi, upravo, sa nama. A što se tiče onih žena koje su ušle za Hosaanom, zaista nije bitno da li su bile 'Trivićke' ili 'Vironke'. Da nisu slušale naređenja, ne bi bile od koristi Hosaanu i doktoru Ždralu, pa bi odavno bile odstranjene."
<BR>&nbsp;&nbsp;&nbsp;&nbsp;&nbsp;"Ja bih nešto drugo da pitam, Kalde, ali se bojim da će se Mejtera ljutiti na mene."
<BR>&nbsp;&nbsp;&nbsp;&nbsp;&nbsp;"To je tvoj rizik, Koprivo draga."
<BR>&nbsp;&nbsp;&nbsp;&nbsp;&nbsp;Rog reče: "Kaži meni, pa ću ja pitati."
<BR>&nbsp;&nbsp;&nbsp;&nbsp;&nbsp;"Ne. Ako su te žene mogle da se bave uhođenjem i da ubiju jednog savetnika, mogu to i ja. Kalde, ja sam prisluškivala na vratima. Mejtera me je uhvatila i oterala odatle, ali kad je ona otišla da nastavi rad na svom detetu, ja sam se vratila."
<BR>&nbsp;&nbsp;&nbsp;&nbsp;&nbsp;"Ne ljutim se", reče joj Mejtera Mermer, "ali ti bi trebalo da se ljutiš sama na sebe. Takve stvari ne treba raditi, što i sama znaš."
<BR>&nbsp;&nbsp;&nbsp;&nbsp;&nbsp;Svila reče: "To sad zaista nije od značaja."
<BR>&nbsp;&nbsp;&nbsp;&nbsp;&nbsp;"Jeste. Jer ja sam pred sam kraj čula nešto zbog čega sam sad i ustala kad sam čula da razgovaraš sa Rogom. Ti si... naprosto... odustao od svega. Onaj savetnik koga su ubili, Lori; on je pričao kako Ajuntaši dele seljacima puške..."
<BR>&nbsp;&nbsp;&nbsp;&nbsp;&nbsp;"A ja sam njemu rekao da ćemo o uslovima predaje razgovarati kasnije, a sad da se predajemo."
<BR>&nbsp;&nbsp;&nbsp;&nbsp;&nbsp;"Aha."
<BR>&nbsp;&nbsp;&nbsp;&nbsp;&nbsp;Rog se usprotivi: "Pa, pobeđivali smo, svi su to govorili."
<BR>&nbsp;&nbsp;&nbsp;&nbsp;&nbsp;"Rože, Lori je govorio da oni pobeđuju, zato što će seljaci pucati na Trivićke, koje će morati da odu. Onda je Kalde rekao: u redu, predajemo se, a o pojedinostima ćemo se dogovoriti kad bude vremena. Na kraju je Mejtera rekla da on mora biti Kalde, jer ako nije Kalde onda ni reči o predaji nemaju nikakvu važnost."
<BR>&nbsp;&nbsp;&nbsp;&nbsp;&nbsp;"Patera Svila nikad nije bio osvetoljubiv, draga."
<BR>&nbsp;&nbsp;&nbsp;&nbsp;&nbsp;"Znam ja to, Mejtera, ali ne znam šta ti to znači. Zar ti, Kalde, nisi želeo da pobiješ savetnike?"
<BR>&nbsp;&nbsp;&nbsp;&nbsp;&nbsp;"Naravno da nisam. Što se tiče cele te pobune, moja jedina želja oduvek je bila da je okončam. Ja hoću mir, a Viron da bude opet ujedinjen. Ehidna je naredila Mejteri Nani da uništi Ajuntamiento i vrati grad Scili. Jesi li ti ikada pomislila šta to uputstvo znači, Koprivo?"
<BR>&nbsp;&nbsp;&nbsp;&nbsp;&nbsp;"Izgleda da o tome nisam dovoljno razmislila."
<BR>&nbsp;&nbsp;&nbsp;&nbsp;&nbsp;"Onda razmišljaj sada." Svilini prsti pružiše se kao da pokušavaju da napipaju ogradu crkvenog ambiona. "Povratak Scili znači: povratak našoj Povelji. Scila je tu povelju napisala, pa, prema tome, nikakve molitve niti žrtvovanja ne mogu dokazati da smo verni Scili dok se mi sopstvene ustavnosti ne pridržavamo. Povelja zahteva da postoji Ajuntamiento. Da li si to znala?"
<BR>&nbsp;&nbsp;&nbsp;&nbsp;&nbsp;Rog reče: "Ja sam znao, patera."
<BR>&nbsp;&nbsp;&nbsp;&nbsp;&nbsp;"Na osnovu toga, jasno je da Ehidna nije mislila da mi ukinemo Ajuntamiento kao instituciju. Pa, ne može, valjda, biti rđavo da u gradu postoji jedan savetodavni odbor, čije članove, savetnike, narod bira svake tri godine; namera je bila da Ajuntamiento bude to - savet iskusnih muškaraca i žena sa kojima će Kalde moći da se konsultuje u teškim vremenima. Ehidna je zahtevala raspuštanje ovog sadašnjeg, očigledno nelegitimnog sastava Ajuntamienta, a to je zahtev sasvim u skladu sa njenom podrazumevanom željom da se Viron vrati svojoj Povelji.
<BR>&nbsp;&nbsp;&nbsp;&nbsp;&nbsp;Pošto je to tako, put prema miru bio je sasvim jasan, što sam ja i video od samog početka. Ja bih morao ostati Kalde dokle god to narod želi. Mogao bih proglasiti da je mandat ovog sadašnjeg Ajuntamienta okončan, zakazati izbore, i pozvati narod da glasa za preživele članove prethodnog Ajuntamienta. Mnogi bi tako glasali, a naročito oni građani koji su bili na strani Ajuntamienta u ovim događajima. Ti preživeli članovi bili bi, dakle, realistično govoreći - opet izabrani."
<BR>&nbsp;&nbsp;&nbsp;&nbsp;&nbsp;"Zvučiš tako tužno, Kalde." Kopriva zadrhta i natisnu se udobno uz Roga. "Moglo bi se to još i desiti."
<BR>&nbsp;&nbsp;&nbsp;&nbsp;&nbsp;"Da, moglo bi. Razmišljam o onom vremenu kad je, u Krvovoj kući, savetnik Lori izložio Moli i meni jednu listu zahteva."
<BR>&nbsp;&nbsp;&nbsp;&nbsp;&nbsp;"Koji su bili besmisleni", reče Mejtera Mermer.
<BR>&nbsp;&nbsp;&nbsp;&nbsp;&nbsp;"Ekstremni, svakako. On je hteo da mu Rani da taoce, a generalisimo Usik i drugi visoki oficiri da se izvedu pred sud. Ja sam mu se usprotivio."
<BR>&nbsp;&nbsp;&nbsp;&nbsp;&nbsp;"Ali si i ponudio svoju ostavku", reče Mejtera Mermer. "Bio si vrlo hrabar, patera."
<BR>&nbsp;&nbsp;&nbsp;&nbsp;&nbsp;"Bio sam vrlo glup, vrlo umoran i vrlo uplašen. Da nisam bio takav, uvideo bih da treba pristati, obustaviti borbe i preći na razradu pojedinosti. Jesi li ikad razgovarala sa činovnicima u našem Juzgadou, Koprivo?"
<BR>&nbsp;&nbsp;&nbsp;&nbsp;&nbsp;"Nisam, Kalde."
<BR>&nbsp;&nbsp;&nbsp;&nbsp;&nbsp;"Ja jesam. Potrudio sam se oko toga, jer sam znao da je Zumbulin tata bio jedan od glavnih činovnika tamo; ona ga mrzi, ali će uvek biti njegova kćer. Pronašao sam ga, i dok smo pričali o reformi Fiska, on je rekao: đavo je u pojedinostima."
<BR>&nbsp;&nbsp;&nbsp;&nbsp;&nbsp;Svila se tiho nasmeja, razveseljen ovom uspomenom. "Kasnije je drugi starešina Fiska upotrebio istu tu izreku; a ja sam se setio kako su nam u sholi pričali da su demoni toliko zli da uništavaju čak i zle ljude. Moji nastavnici nisu stvarno verovali u demone, ali patera Štuka jeste; ja sam verovao da je istina ono što govore, a kasnije, u Fisku, da je istina to što su rekli Zumbulin otac i taj drugi zvaničnik.
<BR>&nbsp;&nbsp;&nbsp;&nbsp;&nbsp;Pa, dobro, neka Ajuntamiento smiruje đavole. Mir bi značio da devet desetina Sijufine horde može da ide kući. Hiljade nedužnih žena bilo bi pošteđeno užasne pogibije u tunelima, za one koje bi ostale mi bismo mogli kupiti dovoljno hrane, a Ajuntamientu bi glavno oružje bilo istrgnuto iz ruku - deljenje oružja seljaštvu. Jer što su seljaci naoružaniji, to bismo mi bolje stajali."
<BR>&nbsp;&nbsp;&nbsp;&nbsp;&nbsp;"Mislio si da pobediš odustajanjem od borbe?"
<BR>&nbsp;&nbsp;&nbsp;&nbsp;&nbsp;Svila zavrte glavom. "Ne može niko da odustane od borbe i na taj način da pobedi; to je nemoguće, Koprivo. Doduše, postoje mnoge borbe koje ne zaslužuju da u njima pametan čovek pobedi. Ja sam mislio da ostvarim svoj naum - a to je mir - na taj način što bih uverio neprijatelja da će se okoristiti ako mi da tu jednu stvar koju ja želim, mir. Istina glasi da bi Ajuntamiento, zaista, imao koristi od mira. Ja se čak i sad nadam da ću to postići, mada izgledi trenutno nisu najblistaviji."
<BR>&nbsp;&nbsp;&nbsp;&nbsp;&nbsp;Rog reče: "Generalica Nana i Bizon su se izvukli. Generalisimo Usik takođe." Kopriva dodade: "A ja mislim da je pobegao i onaj drugi savetnik, onaj debeli. Da li će sad, zbog ovih stvari o kojima govoriš, nastati mir?"
<BR>&nbsp;&nbsp;&nbsp;&nbsp;&nbsp;"Ne znam, ali ne verujem." Svila uzdahnu. "To će zavisiti ponajviše od Trivigauntkinja; a dokle god one drže nas u zarobljeništvu, generalisimo Usik i generalica Nana će ih, gotovo sigurno, smatrati za neprijatelje jednako opake kao što je Ajuntamiento, ako ne i gore."
<BR>&nbsp;&nbsp;&nbsp;&nbsp;&nbsp;Mejtera Mermer šmrknu. "Ne vidim za šta smo mi njima potrebni."
<BR>&nbsp;&nbsp;&nbsp;&nbsp;&nbsp;"Njegova svesnost voli da daje po dva odgovora, kratak i dugačak", reče joj Svila. "U ovom slučaju on bi verovatno rekao da kratak odgovor glasi: Sijuficu muči savest. Došla u Viron kao saveznica, tobož, a u stvari sa tajnim planom da ga podvrgne vlasti Trivigauntea - da čitav jedan grad postane sluga."
<BR>&nbsp;&nbsp;&nbsp;&nbsp;&nbsp;"Da li je ona to baš tako rekla, patera?"
<BR>&nbsp;&nbsp;&nbsp;&nbsp;&nbsp;"Naravno da nije; ali je vrlo hitro poverovala da mi pletemo neku zaveru protiv nje. Ljudi koji večito sumnjaju da neko pokušava da ih prevari uglavnom i sami stalno pokušavaju da varaju druge. Čim su generalica Nana i patera Ustavica otišli da pregovaraju o miru sa Ajuntamientom, Sijuf se uplašila da ćemo mi sklopiti neki sporazum koji bi bio nepovoljan po Trivigaunte. Onda je zauzela Juzgado, a to je jasan znak namere da vlada čitavim Vironom. Danas - valjda bi trebalo da kažemo, već, 'juče' - ja pogreših i rekoh savetnicima Loriju i Potou da, ako žele, mogu pregovarati sa nama lično. Mislio sam da će to biti bezbedno, zato što će Hosaan svaku našu reč prijaviti pukovnici Abandži, a ja neću nijednu reč kazati na kojoj bi mi Sijuf zamerila."
<BR>&nbsp;&nbsp;&nbsp;&nbsp;&nbsp;"Pa, ja mislim, Kalde, da i nisi, sem toga sasvim na kraju."
<BR>&nbsp;&nbsp;&nbsp;&nbsp;&nbsp;"Hvala. Tad, na kraju, više nije bilo važno. Rog i Gljiva su mi javili da su Trivićke krenule na nas, i meni je bilo jasno da sam se, dopustivši da savetnici uđu u Kaldeovu palatu, prekombinovao. Na nesreću, i Hosaan se zaleteo u poteze jednako pogrešne. Da su nam on i njegove uhode samo sprečavali odlazak odatle, sve do dolaska onih stotinu ili dvesta Trivigauntskih vojnikinja, moglo se nešto postići. Nije bilo mnogo verovatno, ali nekakva mogućnost je postojala. Ovako je veoma mnogo izgubljeno, a pre svega je izgubljen mir. Postići mir, to je uvek izvanredan ishod, u svakoj pogodbi; ali sada je mir hitnije potreban nego ikad, zbog Pesove pretnje."
<BR>&nbsp;&nbsp;&nbsp;&nbsp;&nbsp;Svila otre suze sa očiju. "Spasao sam naš mantejon, Koprivo, a onda sam pokušao da spasem i Viron, i ceo 'Svitak', a sad ne mogu ništa osim da sedim ovde i plačem."
<BR>&nbsp;&nbsp;&nbsp;&nbsp;&nbsp;"Spasavanje svita je ogroman posao za samo jednog čoveka, Kalde. Smatraš li da će nas Pes zaista uništiti?"
<BR>&nbsp;&nbsp;&nbsp;&nbsp;&nbsp;Kao da nije čuo Koprivu, Svila reče: "Pričamo ko se izvukao, a niko ne pominje Oreba. Da li se on spasao? Da li ga je iko video?"
<BR>&nbsp;&nbsp;&nbsp;&nbsp;&nbsp;Jedan promukli glas graknu: "Tica ov-de!"
<BR>&nbsp;&nbsp;&nbsp;&nbsp;&nbsp;"Orebe! Trebalo je da znam. Silazi ovamo."
<BR>&nbsp;&nbsp;&nbsp;&nbsp;&nbsp;Lepršanje krila začulo se u tami, onda Oreb tupnu na njegovo rame.
<BR>&nbsp;&nbsp;&nbsp;&nbsp;&nbsp;"Njegova svesnost mi je jednom prilikom rekao da neki ljudi vole ptice toliko da ih drže u kavezima, a neki drugi toliko da ih puštaju na slobodu. Onda je rekao da su Ehidna i sedmoro pripadnici te prve vrste ljudi, dok je Pes čovek druge. Kad sam kupio Oreba, bio je u kavezu; a kad sam ga oslobađao, razlupao sam taj kavez - a nije mi palo na um da kavez njemu, možda, znači utočište."
<BR>&nbsp;&nbsp;&nbsp;&nbsp;&nbsp;Rog reče: "Nikad nisam sagledao ovaj naš svitak kao kavez."
<BR>&nbsp;&nbsp;&nbsp;&nbsp;&nbsp;"Pa, nisam ni ja, dok mi Izvanaš nije pokazao šta postoji napolju. Izvan 'Svitka'."
<BR>&nbsp;&nbsp;&nbsp;&nbsp;&nbsp;"Možda će Njorka i Šenila uspeti da ukradu vazduhoplov generalice Sabe, Kalde, i da Shiatanu ispune želju da bude vraćen u Glavni procesor."
<BR>&nbsp;&nbsp;&nbsp;&nbsp;&nbsp;"Dobar ma-li", obavesti Oreb Svilu. "Le-ti."
<BR>&nbsp;&nbsp;&nbsp;&nbsp;&nbsp;"Orebe, ja verujem da je on i dobar, i mali. I Njorka je dobar, čak i Šenila je na neki način veoma vična osoba. Ali istinu da ti kažem, ja u njih nemam nimalo poverenja kad dođe do ovakvih stvari - manje nego što bih imao poverenja u Potoa i Pauka, na primer. Iskreno rečeno, nijednog trenutka nisam verovao da je moguće prebaciti Njorku i njegovu družinu u Glavni procesor na ma koji način osim da pridobijemo generalicu Sabu i njenu posadu da ih prevezu tamo, dobrovoljno.
<BR>&nbsp;&nbsp;&nbsp;&nbsp;&nbsp;To je bio još jedan razlog za sklapanje mira; štaviše, najhitniji od svih razloga - jer, dokle god traje rat, Sijuf bi želela da ima tu vazdušnu lađu iznad sebe. Naravno da lađa ništa ne koristi dok se bitke vode u tunelima, ali ako bi Ajuntamiento želeo da pobedi, morao bi krenuti u obračun na površini, a tamo bi vazdušna lađa bila strahovit protivnik.
<BR>&nbsp;&nbsp;&nbsp;&nbsp;&nbsp;Međutim, ako bi se rat okončao, bilo bi možda - naglašavam, možda - moguće ubediti Sijuficu da uradi to što mi želimo. Sad ćemo, bojim se, morati da čekamo da se rat nekako sam završi, ili da Pes preduzme te svoje 'mere' za izgon čovečanstva odavde. A on bi za to mogao upotrebiti razna sredstva, ja ih se mogu setiti bar desetak, i nijedno nije prijatno."
<BR>&nbsp;&nbsp;&nbsp;&nbsp;&nbsp;Svila je čekao da ga još neko nešto pita, ali svi su ćutali, čak i Oreb. Naposletku on reče: "Sad da spavamo, ako možemo. Bojim se da nas čeka težak dan."
<BR>&nbsp;&nbsp;&nbsp;&nbsp;&nbsp;"Hm, Kalde?" doplovi iz mraka unjkavi glas, Ustavicin.
<BR>&nbsp;&nbsp;&nbsp;&nbsp;&nbsp;"Da, patera. Žao mi je što smo te probudili. Nastojali smo da govorimo tiho."
<BR>&nbsp;&nbsp;&nbsp;&nbsp;&nbsp;"Slušao sam sa velikim, je li, edukativnim efektom. Šteta što se nisam, razumeš, ranije. Pro-budio. Ali jedno. Eland, a? Poznavao, ja. Rekao si, ovaj..."
<BR>&nbsp;&nbsp;&nbsp;&nbsp;&nbsp;"Rekao sam da raspolažem nejasnim opisom ubice. Nejasnim barem sa naše tačke gledanja. Verujem da je ubica Hosaan, koga si ti upoznao pod imenom Šljuk; to je bio onaj naš vozač. Neću ti, sada, reći kako sam do opisa došao. Spavajmo, patera."
<BR>&nbsp;&nbsp;&nbsp;&nbsp;&nbsp;"Do-bra mala", reče Oreb poverljivo.
<BR>&nbsp;&nbsp;&nbsp;&nbsp;&nbsp;"Zaooo booo uuub zaoooo sviiiit", dremljivo dade svoj komentar Tik, ušuškan lepo uz Zumbulu.
<BR>&nbsp;&nbsp;&nbsp;&nbsp;&nbsp;Zureći u visine, u vazdušnu lađu još daleku, Svila steže zube, rešen jednako čvrsto da ne smeju, protivno ledenom vetru koji je praskavo lepršao njegovom mantijom, zubi da mu zacvokuću, i da ne sme, zbog vazdušne lađe, da blene uvis otvorenih usta, mada je ta leteća struktura bila tako ogromna da je izgledala pre kao prirodna pojava nego kao ljudsko delo. Divovski trup boje mumije probijao se, veoma lagano, kroz sivo podnevno nebo, povremeno nestajao među niskim oblacima, tamnim od snega u njima; ali se uvek pojavljivao sve bliže ovoj livadi, mokroj na zimski način, gde su Svila i njegovi pratioci, pod stražom, čekali.
<BR>&nbsp;&nbsp;&nbsp;&nbsp;&nbsp;Mejtera Nana čvršće ga steže za mišicu i izgovori jedan zvuk nalik na pad samo jedne kapi kiše u praznu limenu kofu. Zatim drugi takav zvuk. Pa treći. Svila prestade gledati vazdušnu lađu i okrete glavu ka njoj. "Zašto praviš te zvuke, Mejtera?"
<BR>&nbsp;&nbsp;&nbsp;&nbsp;&nbsp;"Pusti je", šapnu mu Zumbula. "To ona plače."
<BR>&nbsp;&nbsp;&nbsp;&nbsp;&nbsp;"Zna ma-la", potvrdi Oreb.
<BR>&nbsp;&nbsp;&nbsp;&nbsp;&nbsp;"Tu tvoju pticu nećeš moći da povedeš, Kalde", reče Saba, silazeći sa konja i naprosto ispustivši uzde iz ruku. Njeno svinjsko lice bilo je strogo, ali ipak i puno saosećanja. "Žao mi je, ali to ne može." Jahačkim bičem ona pokaza ka Zumbuli. "Ti si, devojčice, takođe imala neku životinjicu. Gde ti je?"
<BR>&nbsp;&nbsp;&nbsp;&nbsp;&nbsp;"Jedddddnog katatata-hresta", reče joj Zumbula kroz cvokotanje zuba. "Jutros-sss sam mu dala nešto da jede i onda ga oterala."
<BR>&nbsp;&nbsp;&nbsp;&nbsp;&nbsp;Svila reče: "Ti, Orebe, moraš otići. Odleti, ako možeš, opet na ono mesto gde si uhvaćen bio."
<BR>&nbsp;&nbsp;&nbsp;&nbsp;&nbsp;"Dobar Svi-la!"
<BR>&nbsp;&nbsp;&nbsp;&nbsp;&nbsp;"Dobar si ti ptican, takođe, ali moraš otići. Vrati se na močvare Palustrije; onaj čovek na pijaci rekao je da si poreklom odatle."
<BR>&nbsp;&nbsp;&nbsp;&nbsp;&nbsp;"Tica sta-ne", saopšti Oreb, ali onda ciknu i odlete, jer je Saba bičem švićnula po njemu.
<BR>&nbsp;&nbsp;&nbsp;&nbsp;&nbsp;"Izvini, Kalde, nisam ga namerno. Je l' bio lep doručak?"
<BR>&nbsp;&nbsp;&nbsp;&nbsp;&nbsp;"Pečena hrana za konje", reče joj Zumbula.
<BR>&nbsp;&nbsp;&nbsp;&nbsp;&nbsp;"Hleb za horde, mislila si reći. Ej, kolike smo mi devojčice kao što si ti pretvorili u vojnike pomoću tog hleba."
<BR>&nbsp;&nbsp;&nbsp;&nbsp;&nbsp;Svila reče: "Očekivao sam da će me saslušavati generalisima Sijuf."
<BR>&nbsp;&nbsp;&nbsp;&nbsp;&nbsp;Iza njega Inkus poče: "Mi smo sveti auguri, ne možete tek tako da nas..." Odmah progovori i Ustavica, a pridruži im se i Paukov glas.
<BR>&nbsp;&nbsp;&nbsp;&nbsp;&nbsp;"Tišina tamo!" dreknu Saba. "Nemoj ja da naredim da vas izbičuju sve. I to ne drugi - ja ću da vas bičujem!" Ona ih prebroja, mrdajući pomalo usnama. "Osam. Tako je, osam."
<BR>&nbsp;&nbsp;&nbsp;&nbsp;&nbsp;Onda jačim glasom: "Idete mojom vazdušnom lađom. Kalde je rako da bi je želeo razgledati, to će i da dobije. Svi se ukrcavate čim nam spuste iš. Vodimo vas kući da vas Rani i njene ministarke dobro pogledaju. Ali ako neko, ili neka, pravi probleme, moglo bi se desiti da ne stigne tamo. Mi prijavimo: pala sa broda. Jasno? Ako... ak..."
<BR>&nbsp;&nbsp;&nbsp;&nbsp;&nbsp;Videći kako su Sabine oči utonule i ugasile se, Svila spusti ruku kojom je do tad držao Zumbulu oko pleća. "Možemo li ti i ja prošetati korak-dva, generalice? Želeo bih nešto da razgovaram s tobom u četiri oka."
<BR>&nbsp;&nbsp;&nbsp;&nbsp;&nbsp;Saba zaklima glavom kao marioneta. "Celo jutro sam ja ovde, Svilo. Ova misli da se ti nećeš nikad vratiti."
<BR>&nbsp;&nbsp;&nbsp;&nbsp;&nbsp;"A, tako." On povede Sabu u stranu. "Ali nas neće ni poubijati, jer da hoće, ne bi time pretila. Ne brinem se ja za sebe, Gljivo; Izvanaš će se pobrinuti za mene, na ovaj ili onaj način. Brinem se za Zumbulu i za tebe."
<BR>&nbsp;&nbsp;&nbsp;&nbsp;&nbsp;"Svilo, baka će paziti nju."
<BR>&nbsp;&nbsp;&nbsp;&nbsp;&nbsp;"U ovom trenutku je obratno, Zumbula se stara o njoj; ali u osnovi si ti u pravu. Međutim, ko će se o tebi brinuti kad tvoja baka bude daleko?"
<BR>&nbsp;&nbsp;&nbsp;&nbsp;&nbsp;Saba se nasmeja, a Svila se, čuvši tu buku lišenu svake radosti, naježi; u isti mah se zabrinu da će Sabine vojnikinje, koje su motrile na svaki njihov korak, nešto posumnjati. "Biću ja sa vama, gore, u vazduhu. Svilo. Onaj koji je svoja krila polomio već se nalazi tamo."
<BR>
<BR>&nbsp;&nbsp;&nbsp;&nbsp;&nbsp;"Zar - pa, ne dolazi - ne možete - apso-lut-no ne dolazi u obzzz... zzzz!" Pomoćni menadžer dnevne smene Fejst trčkarao je uz Peska, uzvikivao, pocikivao.
<BR>&nbsp;&nbsp;&nbsp;&nbsp;&nbsp;"Eno, tamo, naredniče", reče Hamerston i mahnu ka stražarkama koje su stajale ispred Sijufinih vrata. "Vidiš male puce? Znači da je ona tu."
<BR>&nbsp;&nbsp;&nbsp;&nbsp;&nbsp;Dve 'male puce' već su oslobađale kočnice svojih pušaka sa debelom municijom.
<BR>&nbsp;&nbsp;&nbsp;&nbsp;&nbsp;Ne obraćajući nimalo pažnje na to, Pesak dohvati prsa Fejstove tunike i odiže mu blistavo uglačane cipele daleko iznad stepenišnog, tri prsta debelog tepiha Erminovog hotela. "Kažeš, ne možemo upadati tek tako u apartman, a?"
<BR>&nbsp;&nbsp;&nbsp;&nbsp;&nbsp;Fejst je hvatao vazduh, gušio se.
<BR>&nbsp;&nbsp;&nbsp;&nbsp;&nbsp;"Razumeli smo, zato ćeš ući ti prvi. Pričaj tako da te ove devojke propuste, i uđi."
<BR>&nbsp;&nbsp;&nbsp;&nbsp;&nbsp;Na odmorištu Pesak stade, i pokaza Fejsta stražarkama, istovremeno držeći pušku jednom rukom, kao pištolj, uperenu ka njima. "Kad uđeš, reci generalisimi da imamo velike vesti koje možemo prodati vrlo jeftino, pa ako..."
<BR>&nbsp;&nbsp;&nbsp;&nbsp;&nbsp;Vrata 'sobe' Lirihord načinjena od sandalovog drveta, složeno izrezbarena, otvorila su se; na njima se pojavila upadljivo lepa žena bujne crne kose, u nekoj kućnoj haljinici, tankoj i prozirnoj kao veo. "Zdravo. Vi biste da vidite generalisimu Sijuf?"
<BR>&nbsp;&nbsp;&nbsp;&nbsp;&nbsp;"Tačno, Plutonijumka." Pesak zakorači prema vratima, a kao onda odbaci Fejsta koji ostade da leži presamićen preko ukrašene ograde. "Ti joj kaži da je stigla prva grupa prvog voda čete 'Es' vojske Virona. Upamtila si sve to?"
<BR>&nbsp;&nbsp;&nbsp;&nbsp;&nbsp;Mlada lepojka klimnu glavom. "Dovoljno dobro, naredniče. Ja sam Ljubičica."
<BR>&nbsp;&nbsp;&nbsp;&nbsp;&nbsp;"Drago mi je. Narednik Pesak. Reci joj da nećemo potrošiti mnogo njenog vremena i da ne tražimo mnogo, a da će biti prokleto zadovoljna što je popričala s nama."
<BR>&nbsp;&nbsp;&nbsp;&nbsp;&nbsp;"Pričekajte malo, ona se oblači." Vrata se zatvoriše.
<BR>&nbsp;&nbsp;&nbsp;&nbsp;&nbsp;"Šta misliš?" upita Liskun Hamerstona. "Da l' će nas primiti?"
<BR>&nbsp;&nbsp;&nbsp;&nbsp;&nbsp;"Pa, hoće, na ovaj ili onaj način", reče mu Hamerston; a njegove ruke, maltene suviše brzo da bi oči to mogle pratiti, poleteše i dograbiše cevi pušaka debeljača u rukama obeju stražarki i zgnječiše ih.
<BR>
<BR>&nbsp;&nbsp;&nbsp;&nbsp;&nbsp;Na kraju, kad upornim kucanjem na vrata nije postigla ništa, Skleroderma, prijateljica Mejtere Mermer, poče lupati drškom svog novog pištolja igličara po zadnjim vratima Kaldeove palate. Jedan prozor na drugom spratu otvori se sa jakim treskom, a napukli muški glas graknu : "Ko je? Poseta? Za Kaldea? I ja bih to!"
<BR>&nbsp;&nbsp;&nbsp;&nbsp;&nbsp;"Došla sam kod Moli", saopšti Skleroderma čvrsto. "I videću je sigurno. Da li je njoj dobro?"
<BR>&nbsp;&nbsp;&nbsp;&nbsp;&nbsp;"Moli? Moli? Dobro ime. Za ribu! Moja rođaka? Ne znam je! Čekaj!"
<BR>&nbsp;&nbsp;&nbsp;&nbsp;&nbsp;Prozor se sa treskom zatvori. Skleroderma spusti pištolj u džep zimskog kaputa i priteže kaput oko sebe tako žestoko da je na tren izgledalo kao da bi ga, čak, mogla i zakopčati.
<BR>&nbsp;&nbsp;&nbsp;&nbsp;&nbsp;Onda se vrata, opet sa treskom, otvoriše. "Uđi, uđi! Hladno napolju! A i unutra - ceo zid fali, strašno! Nema Moli. Misliš na Mukoricu, možda? Gljivu, dakle. Al je to mršulja! Ona je ovde. Znaš je?"
<BR>&nbsp;&nbsp;&nbsp;&nbsp;&nbsp;"Naravno da je znam, to je Molina unuka. Možda..."
<BR>&nbsp;&nbsp;&nbsp;&nbsp;&nbsp;"Neće da priča", reče mršavi starac koji joj je otvorio vrata. "Pitao ja o Moli. Da l' bi pričala s tobom? Sa mnom neće! Na spratu! Hoćeš da je vidiš? Možda će hteti!"
<BR>&nbsp;&nbsp;&nbsp;&nbsp;&nbsp;Skleroderma, koja je zbog svoje velike težine imala izrazitu odbojnost prema stepeništima, odmahnu glavom odrečno. Gurnu vrata iza sebe i zatvori ih. "Uhvatiće neki nazeb tamo, pa će nam umreti, jadno malo izgladnelo. Odmah da si je doveo dole." Valjala se za njim kroz trpezariju i kroz kuhinju. Povika za leđima starčevim, koja su brzo nestajala u daljini: "Ja ću da naložim vatru, a i ručak da pristavim za nju."
<BR>
<BR>&nbsp;&nbsp;&nbsp;&nbsp;&nbsp;Visoko iznad trivigauntske vazdušne lađe, Oreb je osmatrao u pravcu 'lifta' koji se, nalik kavezu, njihao ispod. Pitanje je, kako ga je Oreb shvatao, bilo ne 'da li se pridružiti opet Svili' nego, isključivo: kad. Možda je najbolje pričekati da Svila bude sam. A možda prvo naći nešto za jelo. U onoj velikoj kući na brdu uvek ima hrane, ali Oreb bi hteo, takođe, da izravna neke račune.
<BR>&nbsp;&nbsp;&nbsp;&nbsp;&nbsp;Blistave crne oči, oštrije od većine teleskopa, proučile su 'dobru malu' koja se ućuškala uz Svilu. Uzalud; ono nije tu. Onda, pregled urednih redova kuća sa šiljatim krovovima. Cilj uočen! Oreb zaokreće u silaznu putanju, koja se brzo pretvara u obrušavanje.
<BR>
<BR>&nbsp;&nbsp;&nbsp;&nbsp;&nbsp;"Ti", reče pterovojnikinja Nizama svom novom ljubimcu. "Ti ima da budeš tih kao miš u tom rancu."
<BR>&nbsp;&nbsp;&nbsp;&nbsp;&nbsp;"Daaaaa."
<BR>&nbsp;&nbsp;&nbsp;&nbsp;&nbsp;"Tih kao dva miša. Kad se ukrcamo..."
<BR>&nbsp;&nbsp;&nbsp;&nbsp;&nbsp;Crni i crveni projektil fijuknu između njih sa promuklim krikom. Novi ljubimac pokaza i zubiće i kandžice, silno ljut. "Looooš! Loooš! Meeee plaaaašš..."
<BR>
<BR>&nbsp;&nbsp;&nbsp;&nbsp;&nbsp;Peskovi vojnici ispunili su luksuznu trpezariju 'sobe' Lirihord svojim učtivim zveckanjima i metalnim kuckanjima, dok je Sijuf uzvraćala na njegovo salutiranje. "Čula za tebe, naredniče. Zašto došao?"
<BR>&nbsp;&nbsp;&nbsp;&nbsp;&nbsp;"Imaš nekoliko zarobljenika..."
<BR>&nbsp;&nbsp;&nbsp;&nbsp;&nbsp;"Više."
<BR>&nbsp;&nbsp;&nbsp;&nbsp;&nbsp;"O dva ja govorim. Ovo je kaplar Hamerston."
<BR>&nbsp;&nbsp;&nbsp;&nbsp;&nbsp;Hamerston stade u kruti stav mirno.
<BR>&nbsp;&nbsp;&nbsp;&nbsp;&nbsp;"Oženjen je, ali kod tebe su njegova žena i njegov najbolji drugar. Mi bismo hteli da nam oni budu vraćeni, a ono što imamo reći vredi za desetoro takvih. Evo mog predloga. Mi tebi kažemo to što imamo, i prepustimo odluku tebi, generalice. Ako smatraš da nije vredno, kažeš tako, i mi odlazimo. Ako smatraš da vredi, mi dobijemo njih dvoje. Da?"
<BR>&nbsp;&nbsp;&nbsp;&nbsp;&nbsp;Sijuf pljesnu šakama i na njenom staklu pojavi se monitor kome ona reče: "Zovi mi pukovnicu Abandžu."
<BR>&nbsp;&nbsp;&nbsp;&nbsp;&nbsp;Pesku reče: "Naredniče, ia, kao prvo, ne znam da li držim ženu i priatelja ovog voinika. Ljubičica draga, donesi mi listu od noćas Abandžinu."
<BR>&nbsp;&nbsp;&nbsp;&nbsp;&nbsp;Ljubičica se široko osmehnu i namignu Hamerstonu. "Nema da nema."
<BR>&nbsp;&nbsp;&nbsp;&nbsp;&nbsp;"Ta žena, tai priatelj, vojnici takođe?"
<BR>&nbsp;&nbsp;&nbsp;&nbsp;&nbsp;Hamerston reče: "Ne, gospođo. Moja žena je civil. Zove se Moli. Nije veća od tebe, generalice, možda je i manja. Moj prijatelj je biološki čovek, i to augur, a zove se patera Inkus. Neki ljudi misle da je koadjutor. Zapravo, on je Prolokutor, ali to još nije postalo poznato."
<BR>&nbsp;&nbsp;&nbsp;&nbsp;&nbsp;Lice monitora popuni se bojama, preoblikova se, postade lice Sijufine zapovednice obaveštajne službe.
<BR>&nbsp;&nbsp;&nbsp;&nbsp;&nbsp;"Ima ovde previše natprirodnih poslova, pukovnice. Vidiš ovde ove voinike, čuda tehnike, treba u muzei, ali ne, oni slobodni, pa čak i ratuiu protiv nas, ali i za nas takođe. Došli da ponude trgovinu. Za ženu od reči i časti ne smatram li se ia?"
<BR>&nbsp;&nbsp;&nbsp;&nbsp;&nbsp;Ljubičica oduševljeno zaklima glavom, a Abandža reče: "Žena od reči i časti svakako jesi, generalisima."
<BR>&nbsp;&nbsp;&nbsp;&nbsp;&nbsp;"Upravo tako. Ne varam, čak ni ove voinike. Zato moram znati. Imamo li mi svetog čoveka Inkusa? Ljubičica, draga, ti čitai imena. Pukovnice, koliko sada?"
<BR>&nbsp;&nbsp;&nbsp;&nbsp;&nbsp;"Osamdeset dvoje, generalisima. Bilo je i nekoliko drugih svetih ljudi osim Kaldea, taj Inkus bi mogao biti jedan od njih." Abandža poče prelistavati neke papire ispod vidnog polja svog stakla za komunikaciju.
<BR>&nbsp;&nbsp;&nbsp;&nbsp;&nbsp;Nagnuvši se preko Ljubičicinog ramena, Hamerston pokaza prstom triput debljim od njenog.
<BR>&nbsp;&nbsp;&nbsp;&nbsp;&nbsp;"Ja baš ne umem da čitam mnogo dobro", šapnu ona. "Koja je ova druga reč? Pa, nije valjda... Maco, pa ovde stoji 'Šenila'. Da nije to ona naša Šen?"
<BR>&nbsp;&nbsp;&nbsp;&nbsp;&nbsp;Abandža diže pogled. "Ljubavnica onog Vironca koji je planirao da nam ukrade vazdušnu lađu. Generalice, ta je sedela preko puta mene na večeri u Kaldeovoj palati."
<BR>&nbsp;&nbsp;&nbsp;&nbsp;&nbsp;Hamerston reče: "Ovde piše 'Mejtera Mermer, sveta žena'. To je moja žena, Moli. Evo i patere. Imate ih, jasno je."
<BR>&nbsp;&nbsp;&nbsp;&nbsp;&nbsp;"U tom slučaju, morate mi dati tu vašu informaciu", reče Sijuf Pesku. "Ako vredi njihove slobode, oslobodiću ih naihitnie što mogu. Ne kažem 'odmah'. Odmah možda ne moguće. Ali naihitnie što moguće. Vi ne postaiete izdainici svog grada čineći ovo?"
<BR>&nbsp;&nbsp;&nbsp;&nbsp;&nbsp;Pesak odmahnu glavom. "Pre ćemo gradu na ovaj način pomoći, mišljenje je naše. Vidiš, ako si pametna, pustićeš i Kaldea, kad ti ovo kažemo. Nama je on komandant. On je na samom vrhu lanca komandovanja; a znamo da je kod tebe."
<BR>&nbsp;&nbsp;&nbsp;&nbsp;&nbsp;"Generalice, vazdušna lađa..." poče Abandža; lice joj je bilo uznemireno, kretalo se.
<BR>&nbsp;&nbsp;&nbsp;&nbsp;&nbsp;Sijuf joj pokretom dade znak da ćuti. "O tome govorimo kasnie, pukovnice. Prvo moram saznati šta ovai voinik zna."
<BR>&nbsp;&nbsp;&nbsp;&nbsp;&nbsp;Ona se okrete opet Pesku. "Pustiću tvog Kaldea, veliš. Ia to ne kažem. Nikakva obećanja ne daiem, o Kaldeu. Niti vi o njemu pregovarali, primećuiem."
<BR>&nbsp;&nbsp;&nbsp;&nbsp;&nbsp;"Zato što smo znali da ti ne bi ni htela o njemu pregovarati, generalice. Rekla bi da njega zadržavaš, i gotovo. Ali pustićeš ga, ako si pametna. To bi bilo bolje i za nas i za tebe. Mislimo da i hoćeš. Naša je, zapravo, namera da uz njega budu oslobođeni i Hamerstonova supruga i njegov drugar."
<BR>&nbsp;&nbsp;&nbsp;&nbsp;&nbsp;Pesak je oklevao, bacao pogled na Abandžino lice na staklu, zatim na Sijufino. "Pobuna je okončana. To smo došli da ti javimo, generalice. Reci nam kako ćeš odlučiti o Moli i tom pateri, kako li se zvaše..."
<BR>&nbsp;&nbsp;&nbsp;&nbsp;&nbsp;"Inkus", reče mu Hamerston.
<BR>&nbsp;&nbsp;&nbsp;&nbsp;&nbsp;"I o pateri Inkusu, pa ćemo ti dati pojedinosti. Imamo li tvoju reč?"
<BR>&nbsp;&nbsp;&nbsp;&nbsp;&nbsp;"Pustiću to dvoie naihitnije što mogu. Zar ne rekla? Dozovite mi sliku naiveće boginje, one što sama vlada sa vrha, i zakletvu daću pred njom. Nema takve slike ovde, međutim, koliko znam."
<BR>&nbsp;&nbsp;&nbsp;&nbsp;&nbsp;"Tvoja reč nama je sasvim dovoljna, generalice." Pesak baci pogled na Hamerstona, koji klimnu glavom.
<BR>&nbsp;&nbsp;&nbsp;&nbsp;&nbsp;"U redu. Da ti mi govorimo, generalice, ili ćeš ti postavljati pitanja?"
<BR>&nbsp;&nbsp;&nbsp;&nbsp;&nbsp;"Prvo ja iedno pitanje. Onda vi odgovorite, onda ia postavim sledeće ako želim, i tako dalje. Kad sam zadovoljna, dam naređenje, a ako vi želite da vam ih dovedemo na neko određeno mesto, može. Ali ne udaljenie od iednog dana putovanja."
<BR>&nbsp;&nbsp;&nbsp;&nbsp;&nbsp;Hamerston reče: "U Kaldeovu palatu. Tamo smo stanovali i Moli i ja." Liskun upita: "Da li će to biti problem, generalice?"
<BR>&nbsp;&nbsp;&nbsp;&nbsp;&nbsp;"Ni naimanje. Razumno sasvim. Moie pitanje. Kažete da ia pustiću vašeg Kaldea, predsednika vaše države. Ia ne mislim to, ali sam radoznala. Zašto mislite da ga ia pustiti hoću?"
<BR>&nbsp;&nbsp;&nbsp;&nbsp;&nbsp;"Zato što on, od svih ljudima sa kojima ovde moraš pregovarati, ima najviše naklonosti prema tebi", reče joj Hamerston. "Ja ga poznajem prilično dobro. Ja i narednik smo ga pokupili na patroli jednom prilikom, i bogami smo dobro ubili bika s njim pre nego što nam je klisnuo. Osim toga, živeo sam sa Moli u Palati neko vreme, kao što rekoh, i slušao od nje dosta o njemu."
<BR>&nbsp;&nbsp;&nbsp;&nbsp;&nbsp;"A sledeći put kad smo ga uhvatili, ja sam pomagao savetniku Potou da ga saslušava", reče Pesak. "Zato ga i ja poznajem prilično dobro. On se mnogo prima na mir, mir. Pokušavao je on da zaustavi taj njihov ustanak još i pre nego što si ti stigla u Viron."
<BR>&nbsp;&nbsp;&nbsp;&nbsp;&nbsp;Sledećih sekund ili dva Sijuf je proučavala Peska kao da se nadala da će u njegovom praznom metalnom licu naći neki nagoveštaj o tome šta on, zapravo, misli. "Vi ubiste tog čoveka Potoa. Kasnije, pretpostavljam? Kaže ta Nana. Ali ga ne ubiste dobro, vratio se."
<BR>&nbsp;&nbsp;&nbsp;&nbsp;&nbsp;"Bio sam i ja mrtav", reče Pesak. Ljubičica, na ovo, uvuče vazduh šumno, užasnuto. "Mogao bih da ti pričam o tome, ali bi potrajalo."
<BR>&nbsp;&nbsp;&nbsp;&nbsp;&nbsp;"Radie da čuiem o svršetku pobune. U skladu sa vašim predlogom."
<BR>&nbsp;&nbsp;&nbsp;&nbsp;&nbsp;"Dobra misao. Dakle, sinoć je bila gužva u Kaldeovoj palati. Mi vojnici nismo bili prisutni, ali smo čuli od generalice Nane. Tvoji su pokušali da ugrabe sve prisutne, ali se četvoro izvuklo, dok je savetnik Lori otišao pod 'K'. Pobegli su Nana i pukovnik Bizon, generalisimo Usik i savetnik Poto."
<BR>&nbsp;&nbsp;&nbsp;&nbsp;&nbsp;"Znam ia to sve." Sijuf posla jedan ogorčeni pogled Abandži, u staklo.
<BR>&nbsp;&nbsp;&nbsp;&nbsp;&nbsp;Škriljac reče: "Kaži joj o kapitulaciji, naredniče. To je prilično važno."
<BR>&nbsp;&nbsp;&nbsp;&nbsp;&nbsp;"Da, on je kapitulirao. Kalde se predao. Možda ti to nisi čula, generalice. Desilo se pre nego što su upali tvoji ljudi."
<BR>&nbsp;&nbsp;&nbsp;&nbsp;&nbsp;Sijuf klimnu glavom. "O tome izvestila pukovnica Abandža. Imala doušnika u domaćinstvu Kaldeovom, postignuće krajnje za pohvalu."
<BR>&nbsp;&nbsp;&nbsp;&nbsp;&nbsp;"Hvala, generalisima", reče Abandža.
<BR>&nbsp;&nbsp;&nbsp;&nbsp;&nbsp;"Posle su to četvoro pobeglih seli da porazmisle zajedno, razumeš? Naš generalisimo je bio došao u lebdelici Garde, sve četvoro su uskočili u nju i pobegli zajedno. Dakle, i savetnik Poto s njima. I onda je on, dabome, rekao: vaš Kalde je digao ruke - znači, mi smo opet gazde. Savetnik Lori je mrtav - znači, ja sam novi predsedavajući Ajuntamienta. Vi sad radite za mene. Ako budete dobri možda vas neću streljati."
<BR>&nbsp;&nbsp;&nbsp;&nbsp;&nbsp;Škriljac reče: "A u sebi je verovatno rešio da ih strelja sve, uveren sam ja. Verovatno će da razbuca i našeg narednika, al sad stvarno na paramparče."
<BR>&nbsp;&nbsp;&nbsp;&nbsp;&nbsp;"Jaoj!" uzviknu Ljubičica, a Sijuf se nasmeja. "Gle, dizastor, posle takve noći", reče Sijuf. "Poto ne priatelj ovog voinika koi ga nedavno, nema ni mesec dana, ubio. Poto će ga zato, kako si ono rekao?"
<BR>&nbsp;&nbsp;&nbsp;&nbsp;&nbsp;"Razbuca. Ima da ga razbuca."
<BR>&nbsp;&nbsp;&nbsp;&nbsp;&nbsp;Pesak klimnu glavom. "Al šta god on meni da uradi, baš me briga. Rekoh da sam već bio mrtav. Je l' se tebi priča o meni, ili da čuješ ostalo?"
<BR>&nbsp;&nbsp;&nbsp;&nbsp;&nbsp;Hamerston reče: "Rasprava to četvoro trajala je, po Bizonovoj tvrdnji, baš dugo. Ali o jednoj stvari su postigli saglasnost iz prve. Reci im, naredniče."
<BR>&nbsp;&nbsp;&nbsp;&nbsp;&nbsp;"O vama strankinjama, generalice." Pesak uperi ogroman kažiprst u generalisimu Sijuf. "Savetnik Poto je opakiji nego iskrivljen francuski ključ, a tebe mrzi više nego prljavštinu u svojoj pumpi. Generalice Nana mrzi Potoa, ali na njenoj listi ti si na drugom mestu."
<BR>&nbsp;&nbsp;&nbsp;&nbsp;&nbsp;"Centralna ličnost, ta Nana, nesumnjivo. Žena sama na vrhu." Sijuf je izgledala zamišljeno. "Pukovnice, šta kažeš ti na ovo?"
<BR>&nbsp;&nbsp;&nbsp;&nbsp;&nbsp;U staklu, slika pukovnice Abandže slegnu ramenima. "Nije suprotno nijednoj od informacija kojima ja raspolažem, generalisima."
<BR>&nbsp;&nbsp;&nbsp;&nbsp;&nbsp;"Dvoje izostavio, naredniče. Šta sa njima?"
<BR>&nbsp;&nbsp;&nbsp;&nbsp;&nbsp;"Nisam ih izostavio, gospođo", usprotivi se Pesak. "Samo još nisam došao do njih. Pukovnik Bizon je čovek generalice Nane. Ako ona kaže 'Pljuni ulje', on odmah pita 'Koliko daleko?'"
<BR>&nbsp;&nbsp;&nbsp;&nbsp;&nbsp;"Razumela to. Nastavi."
<BR>&nbsp;&nbsp;&nbsp;&nbsp;&nbsp;"Generalisima Usika nismo videli, ali ovde prisutni kaplar Liskun jutros je opširno mrmoljio sa Usikovim vozačem, onim koji ga je dovezao, a zatim izveo to četvoro iz opasnosti. Kaži joj, Liskune."
<BR>&nbsp;&nbsp;&nbsp;&nbsp;&nbsp;"Usik je na sastanak došao držeći u rukama pušku debeljaču, generalisima", poče Liskun. "Tako kaže njegov vozač. Ali Usik normalno ne nosi ništa osim igličara i mača, znaš? Postavlja se pitanje za koga je poneo debeljaču. Kasnije, dok su sedeli u kolima i pričali - ti znaš unutrašnji raspored tih naoružanih letelica, generalisima? Između prednjih i zadnjih sedišta ne postoji nikakav pregradni zid, ništa, zato je Usik sasvim lepo učestvovao u razgovoru. Generalica Nana je rekla nešto u smislu da je savetnik Lori predsedavao Ajuntamientu. Onda je Usik kazao: da, al taj Lori je sad mrtav. Tako srećno je to rekao, da vozač misli da ga je možda upravo Usik ubio."
<BR>&nbsp;&nbsp;&nbsp;&nbsp;&nbsp;Pesak pogleda Ljubičicu, pa Abandžu, pa Sijuf. "Svejedno, savetnik Poto je rešio da ukloni Usika, i to je Usiku jasno. Usik je do pobune bio brigadir, a to znači da je Ajuntašima bio verni šraf u podu. Ali čim se pojavio Kalde Svila, Usik se uzdigao do zapovedanja celom hordom Virona. Ali poznaje Potoa, i zato mu je sad jasno koliko je Poto besan na njega."
<BR>&nbsp;&nbsp;&nbsp;&nbsp;&nbsp;Sijuf, koja je neko vreme sedela zavaljena u svoje mekano sedište, sad sede uspravnije. "Vi mislite da ia pustim vašeg Kaldea da on spasava Viron. Baš mene briga za vaš Viron."
<BR>&nbsp;&nbsp;&nbsp;&nbsp;&nbsp;Ljubičica reče: "Pa, meni jeste stalo do Virona, pomalo. Osim toga, poznajem njegovu ženu."
<BR>&nbsp;&nbsp;&nbsp;&nbsp;&nbsp;"Ti sad misliš da će sve biti opet isto kao nekad", reče Pesak Sijufi. "Oni u tunelima, dole, a mi iznad. Zaboravi to. Kao što rekosmo, to četvoro su u pogledu jedne stvari jednoglasni."
<BR>&nbsp;&nbsp;&nbsp;&nbsp;&nbsp;On zaćuta. Abandža reče: "A to je, sigurna sam: da se mi sad svakako moramo vratiti u naš grad. Ovaj vojnik je verovatno u pravu, generalisima."
<BR>&nbsp;&nbsp;&nbsp;&nbsp;&nbsp;"Ja jesam u pravu, ali ti, ti nisi. Oni su rekli, svo četvoro, da vas ne mogu pustiti da se 'vratite'. Ne mogu, ili neće. Kao prvo, ne veruju ni da biste vi pristale da odete."
<BR>&nbsp;&nbsp;&nbsp;&nbsp;&nbsp;Pesak je čekao da Sijuf progovori, ali ona to ne učini.
<BR>&nbsp;&nbsp;&nbsp;&nbsp;&nbsp;"Zato su rešili da srede tu stvar, da unište inostranu vojsku - vas, dakle - pre nego što vam stigne neko eventualno pojačanje iz Trivigauntea."
<BR>&nbsp;&nbsp;&nbsp;&nbsp;&nbsp;Hamerston proglasi: "Kalde to ne bi odobrio, generalisima; utisak moj o njemu je takav. Ovi su počeli pripreme, pozvali su ponovo pod zastavu borce generalice Nane, Garda se sprema za napad, ali i vojska, takođe, zauzima položaj za napad na vas. Da nismo posebna izdvojena grupa, bili bismo, i nas petorica, sada tamo. Imaš jedan dan, možda dva. Ali ako pustiš Kaldea, on će to zabraniti."
<BR>&nbsp;&nbsp;&nbsp;&nbsp;&nbsp;"Mudro s vaše strane", reče Sijuf. "Saglašavam se. Pukovnice Abandža, imaš na raspolaganju našeg priatelja, Kaldea Svilu? Dovedi ga u moi Iuzgado. U palatu pravde, dakle. Tamo ću imati susret sa njim. I tu svetu ženu Mermeru, ali i tog svetog čoveka. Sabin brod još ne odleteo?"
<BR>&nbsp;&nbsp;&nbsp;&nbsp;&nbsp;"Nažalost, odleteo je pre jedan sat, generalisima." Abandžin glas odavao je veliko žaljenje. "Javiću se generalici Sabi preko stakla, međutim, i preneti tvoj zahtev da se ona vrati u Viron."
<BR>&nbsp;&nbsp;&nbsp;&nbsp;&nbsp;Hamerston se poče primicati; tvrde crte i izgrebana boja na njegovom licu izgledali su neskladno u okruženju tako velike količine porcelana, finih tkanina, uglačanog ružinog drveta. "Ne treba nama prenošenje zahteva. Nego naređenja. Reci im da se vrate!"
<BR>&nbsp;&nbsp;&nbsp;&nbsp;&nbsp;"To ia ne mogu", objasni Sijuf. "Kad vazdušna lađa odleti iz Virona, odmah pod kontrolom naše ministarke rata, u Trivigaunteu. Ali ona će ie poslati nazad, veruiem, čim ia zatražim."
<BR>&nbsp;&nbsp;&nbsp;&nbsp;&nbsp;"Zovi je sada. Reci joj!"
<BR>&nbsp;&nbsp;&nbsp;&nbsp;&nbsp;"To takođe ne mogu. Monitore, dovoljan ovo razgovor sa Abandžom. Ona zna šta treba da čini."
<BR>&nbsp;&nbsp;&nbsp;&nbsp;&nbsp;Sijuf opet pogleda Peska i Hamerstona. "Abandža mora sa generalicom Sabom razgovarati, a Saba sa ministarkom rata. Dok oni razgovaraiu, ia moram pripremati naše za ovai napad. Možda mi napadnemo prve. To ćemo videti."
<BR>&nbsp;&nbsp;&nbsp;&nbsp;&nbsp;Abandžino lice izblede, pretvarajući se u sivilo, i nestade. Ljubičica promrmlja: "Pomogla bih i ja, kad bih mogla, ali..."
<BR>&nbsp;&nbsp;&nbsp;&nbsp;&nbsp;"Sigurno da bi pomogla, Plutkice", reče Pesak, a onda okači pušku remenjaču remenom o široko, čelično, levo rame, dohvati zaprepašćenu Sijuf oko struka i zabaci je sebi na desno rame, tako da ona ostade tu da leži presamićena, sa glavom nadole; tako je ponese. "Ideš i ti s nama, Plutkice, da joj praviš društvo."
<BR>&nbsp;&nbsp;&nbsp;&nbsp;&nbsp;Bitum dohvati Ljubičicu za mišicu ruke. "Jedna više koju možemo ponuditi za razmenu, vidiš? To ne može nikad da škodi."
<BR>
<BR>&nbsp;&nbsp;&nbsp;&nbsp;&nbsp;Sedeći prekrštenih nogu na jednom od smešnih naduvanih mehurova koji su na vazdušnoj lađi služili kao madraci, Svila nađe da je gotovo nemoguće ostati uspravan bez pridržavanja za zanjihanu, šaputavu bambusovu rešetku koja je služila kao pod. "Divno je koliko si ti vedro raspoložen", reče on Njorki. "To cenim, neizrecivo mnogo. Vedrina je jedna sveta dužnost." On proguta. "Veselo se saglasiti sa voljom bogova, to je - to je..."
<BR>&nbsp;&nbsp;&nbsp;&nbsp;&nbsp;"Bila je i meni muka, još ranije", reče mu Njorka. "Takođe sam i 'povraćao' nasuvo. Ne da je gadno, nego - najgore što mi se desilo od kad sam ono razbio glavu u tunelima."
<BR>&nbsp;&nbsp;&nbsp;&nbsp;&nbsp;Letač se nasmeši vragolasto. "Ali on, kad povraćao, ho ho, nisam ja čuo da 'vedro' saglasio se na volju Glavnog procesora. Psovanje, to meni nije nova stvar, a moj maternji jezik nadmoćan je u odnosu na ovaj zajednički kojim sada. Ali kako Njorka - takvo psovanje u životu čuo nisam."
<BR>&nbsp;&nbsp;&nbsp;&nbsp;&nbsp;Šenila, otromboljena u licu i sva jadna, sedeći iza Njorke, progunđa: "Samo nemoj pričati o tome, molim te."
<BR>&nbsp;&nbsp;&nbsp;&nbsp;&nbsp;"Ne pričam o tome nego o psovanju, a to sasvim nešto drugo je. Ja ako bih da kažem na ovom zajedničkom jeziku: neka ti dlake u preponama izrastu duže nego tvoje laži, a onda se uhvate u zupčanike mlina; svako samo nasmeje. U mom jeziku to leti do sunca visoko i slušalac bez daha. Ali kako Njorka psovao, za mene to novo, veličanstveno, groza kao đavol kad se rađa."
<BR>&nbsp;&nbsp;&nbsp;&nbsp;&nbsp;Svila uspe da se osmehne. "Muka je pripala i meni, istinu govoreći. U onom kavezu koji se onako grozno njihao na vetru. A bili smo tako zbijeni da nisam imao kud, pa sam uprljao i sebe i Zumbulu, a i pateru Ustavicu; oni su to podneli sa toliko dobre volje, da sam se zbog toga osetio još gore."
<BR>&nbsp;&nbsp;&nbsp;&nbsp;&nbsp;Zumbula se osmehnu i sede pored njega. "Mene nisi mnogo zahvatio, ali si njemu napunio jednu cipelu. Ako se sad osećaš bolje, trebalo bi malo da razgledaš ovu lađu. Gib mi je pokazivao ponešto. Zaista je zanimljivo."
<BR>&nbsp;&nbsp;&nbsp;&nbsp;&nbsp;"Još ne", reče Svila. Nađe maramicu i obrisa nos.
<BR>&nbsp;&nbsp;&nbsp;&nbsp;&nbsp;"Uopšte nije kao u Juzgadou, nemaš rešetke na prozorima."
<BR>&nbsp;&nbsp;&nbsp;&nbsp;&nbsp;"Nema, nema", reče Njorka i namignu. "Ko god 'oće, može kroz prozor."
<BR>&nbsp;&nbsp;&nbsp;&nbsp;&nbsp;"Pa, ja sam jedan prozor otvorila i gledala sam napolje. Ne dugo, jer, brate, zima je. Baš bi dobro bilo kad bi se bolje videlo kroz to belo."
<BR>&nbsp;&nbsp;&nbsp;&nbsp;&nbsp;"To je ovčija koža", reče joj Njorka, "razapeta i strugana toliko da je postala stvarno tanka. Kad se to postigne, utrlja se mast, i onda dnevna svetlost prolazi. To tako seljaci rade, jer to mogu da prave sami, a staklo je skupo. A ovi ovde, zato što je staklo mnogo teže.
<BR>&nbsp;&nbsp;&nbsp;&nbsp;&nbsp;"Vidiš, patera, ovolika lađa, al ipak na njoj sve mora bude lako-lagacko, jer treba nešto da podigne topove, i one bombe s kojima su razbili Alambreru, pa hranu i vodu, i palmino ulje za motore. Zato će nama bude lakše."
<BR>&nbsp;&nbsp;&nbsp;&nbsp;&nbsp;"Da uradimo šta?"
<BR>&nbsp;&nbsp;&nbsp;&nbsp;&nbsp;Gib sede pored njih, tako silovito da se Svila poboja da bi se bambusov pod mogao raspasti. "Da nabacimo našu kuku na sve ovo, patera. Mi to moramo. Žalim samo što Bongo nije ovde. On bi ludo voleo ovakvo mesto."
<BR>&nbsp;&nbsp;&nbsp;&nbsp;&nbsp;Šenila zastenja. "Vi ste svi ludi i ovako. A i ja s vama."
<BR>&nbsp;&nbsp;&nbsp;&nbsp;&nbsp;"Nije ovo loše, ovo sad", reče joj Njorka. "Znaš, patera, kad su ukrcali nas, u gradu, morali su na severoistok, da uzmu i tebe, a to je bilo popreko u odnosu na vetar. Tad ne da se ljuljalo, nego ovako." On pokretima pokaza koliko se brod ljuljao. "Svima nam je tad prilično bila muka. Ovo sad je..."
<BR>&nbsp;&nbsp;&nbsp;&nbsp;&nbsp;"Meni muka ne, ni tad", reče letač. "Ja sam navikao na ćudi vetrova."
<BR>&nbsp;&nbsp;&nbsp;&nbsp;&nbsp;"Ni meni", reče Zumbula Njorki. "Nijednog trenutka."
<BR>&nbsp;&nbsp;&nbsp;&nbsp;&nbsp;"Pa, da, al ti nisi tad bila ukrcana. Sad je lepše, jer imamo severni vetar, a vozimo se na jug. Zato se ni motori ne čuju mnogo. Ne moraju se jako naprezati."
<BR>&nbsp;&nbsp;&nbsp;&nbsp;&nbsp;"Nadlećemo jezero", reče Zumbula Svili. U njemu se rodi utisak (ali to ne reče) da bi pravi blagoslov bio ako bi se sad sručili u vode jezera.
<BR>&nbsp;&nbsp;&nbsp;&nbsp;&nbsp;"Stvar je u tome, patera, što Stravični Tartaros namešta sve ovo za nas. Kao da imamo svog čoveka unutra, ubačenog među ove. Onaj debeli savetnik reče da bi stvar mogla da se uradi za mesec dana, sećaš se. A ja sam rekao da imam najbolje lopove u gradu i da to možemo brže. Mislio sam za dve, tri nedelje, jer trebalo bi nabaviti odeću kao što imaju ove vojnikuše, i naći drugare unutra da nas vuku u..."
<BR>&nbsp;&nbsp;&nbsp;&nbsp;&nbsp;Pauk im se pridruži, ali ne ustavši, samo klizeći, u sedećem položaju, preko bambusove rešetke.
<BR>&nbsp;&nbsp;&nbsp;&nbsp;&nbsp;"Imaš neki bolji način? Mi bismo pristali. Ja nisam rek'o da je moj plan najbolji, al mi smo tako mislili. Zeznuto je to što bi morale na našoj strani da budu većinom ribe, možda samo ribe. Gde naći toliko ženskih, ali da ne odustanu čim počne prva frka ovde?"
<BR>&nbsp;&nbsp;&nbsp;&nbsp;&nbsp;"Ženskama bi bila suviše muka", reče Šenila, sevši nešto malo uspravnije. Bila je, ispod svoje pocrnelosti od sunca, vrlo bleda.
<BR>&nbsp;&nbsp;&nbsp;&nbsp;&nbsp;Svila poče: "Ako je sve ovo uistinu ruka Tartarosova..."
<BR>&nbsp;&nbsp;&nbsp;&nbsp;&nbsp;"Mora biti. Nego, kažem, naš plan je bio dve-tri nedelje, a onaj debeli je mislio za mesec dana. A vidiš Glavni odozgo javlja: mora za dan-dva."
<BR>&nbsp;&nbsp;&nbsp;&nbsp;&nbsp;Shiatan klimnu glavom.
<BR>&nbsp;&nbsp;&nbsp;&nbsp;&nbsp;"To je čuo Tartaros, pa rek'o: ovom Njorki treba pomoć. Šljuče, ti došapni Trivićkama da će Njorka i njegova družina da se nađu kod 'Petla'. Trivićke nas pokupe i dignu u ovo. Koliko je potrajalo? Manje od jedan dan. Eto ti kol'ka je razlika između boga i čoveka, ako pitaš mene. Dva'es jedan prema jedan."
<BR>&nbsp;&nbsp;&nbsp;&nbsp;&nbsp;Nekoliko trenutaka vladalo je ćutanje, prožeto udaljenim razgovorima drugih zatvorenika, tihim cviljenjem bambusa, gotovo nečujnim brujanjem brodskih motora i stotinom nemuštih zatezanja i natezanja materijala. Svila reče: "Ove imaju debeljače, Njorka. Ali i igličare, pretpostavljam. Vi nemate - mi nemamo - ništa."
<BR>&nbsp;&nbsp;&nbsp;&nbsp;&nbsp;"Nije tačno, patera. Imamo Tartarosa. Videćeš, videćeš."
<BR>&nbsp;&nbsp;&nbsp;&nbsp;&nbsp;Šenila ustade; Svila, koji se sad našao u sedećem položaju pokraj njenih nogu, pogleda uvis, malčice šokiran njenom visinom. Ona reče: "Meni kao da je malo bolje. Zumbi, 'aj mi pokažeš brod. Rado bih videla."
<BR>&nbsp;&nbsp;&nbsp;&nbsp;&nbsp;"Dobro. Čekaj samo dok pogledaš napolje."
<BR>&nbsp;&nbsp;&nbsp;&nbsp;&nbsp;On prisili sebe da ustane. "Mogu li i ja? Nastojaću da, da ne..." Zaćuta, u traganju za pravim rečima, i zato na trenutak poče samome sebi izgledati kao Ustavica.
<BR>&nbsp;&nbsp;&nbsp;&nbsp;&nbsp;"Da ne bljucnem usput", dopuni Šenila njegovu rečenicu.
<BR>&nbsp;&nbsp;&nbsp;&nbsp;&nbsp;"Vidiš njihove krevete?" Zumbula ritnu bočnu stranu jednog mehura. "Četiri reda po dva'es pet kreveta; znači, u ovoj gondoli treba da spava sto pterkinja. Gib kaže da se ovo, u čemu smo, zove gondola."
<BR>&nbsp;&nbsp;&nbsp;&nbsp;&nbsp;Svila klimnu glavom.
<BR>&nbsp;&nbsp;&nbsp;&nbsp;&nbsp;"Pogledaj kroz pod, videćeš topove. Onaj pod tamo, ispod topova, mora biti stameniji, valjda, možda je gvožđe, sigurno jeste neki metal. Ima tri topa sa jedne i tri sa druge strane, a topovske cevi vire kroz rupe, napolje. Zato je ovde tako hladno, hladnoća prolazi kroz te rupe, pa kroz ovaj naš pod."
<BR>&nbsp;&nbsp;&nbsp;&nbsp;&nbsp;"Kako se ovo otvara?" upita Šenila, boreći se sa polugama kojima je brodski prozor bio pričvršćen.
<BR>&nbsp;&nbsp;&nbsp;&nbsp;&nbsp;Svila zglavcima prstiju kucnu po zidu. "Drvo."
<BR>&nbsp;&nbsp;&nbsp;&nbsp;&nbsp;"Moraš izvući obe te šipkice istovremeno, Šen. A to što ti kažeš: jeste drvo. Savijeno je kao na trupu broda, ali zaista je tanko."
<BR>&nbsp;&nbsp;&nbsp;&nbsp;&nbsp;Šenila uspe da pomakne prozorski ram na kome je bio razapet mastan pergament. Ram kliznu u stranu. Videše nešto što je izgledalo kao snežna ravnica veoma obasjana suncem.
<BR>&nbsp;&nbsp;&nbsp;&nbsp;&nbsp;"Postoji jedna gondola ispred naše", reče joj Zumbula, "i dve druge gondole iza naše. Kad ispružiš glavu kroz prozor, možeš ih sve videti. Nije mi jasno zašto nisu napravili samo jednu veliku, dugačku gondolu."
<BR>&nbsp;&nbsp;&nbsp;&nbsp;&nbsp;"Valjda da se ne bi slomila", reče joj Svila rasejano. "Ova lađa se mora ponekad i savijati, i to poprilično." On, kao što je Zumbula predložila, ispruži glavu napolje. Osmotri levo, desno, i iznad sebe.
<BR>&nbsp;&nbsp;&nbsp;&nbsp;&nbsp;"Pamtiš kad smo onim lebdećim kolima uzleteli onoliko visoko u vazduh? Na smrt sam se bila uplašila." Njena butina pritisnu njegovu, slatko topla; njegov lakat se nekim čudom našao čvrsto pritisnut uz njena prsa. "A ti se tada nisi plašio nimalo! Ovo je nešto slično."
<BR>&nbsp;&nbsp;&nbsp;&nbsp;&nbsp;"Plašio sam se ja." Svila uzmače od prozora, boreći se svim silama protiv onih misli koje su počele vući njegov um.
<BR>&nbsp;&nbsp;&nbsp;&nbsp;&nbsp;Sad Šenila, na isti način, izviri napolje. Tamo nešto reče. Zumbula odgovori: "Zato što nas nosi, istom brzinom kojom se i kreće. Zato ga ne osećamo. Tako bar ja mislim."
<BR>&nbsp;&nbsp;&nbsp;&nbsp;&nbsp;Šenila se povuče. "Lepota, prava lepota, ali ja dole ne vidim jezero. Rekla si da smo iznad jezera. Možda je magla suviše gusta. Nadala sam se da ću videti ono mesto do koga smo išli Njorka i ja na izlet, ono malo svetilište." Ona se okrete Svili. "Da li bogovi gledaju sve stvari ovako?"
<BR>&nbsp;&nbsp;&nbsp;&nbsp;&nbsp;"Ne", reče on. Bogovi, koji na neki neshvatljivi način 'borave' u Glavnom procesoru, vide svet isključivo kroz svoje svete prozore; Svila je u to bio čvrsto ubeđen, bez obzira na to što auguri ne govore tako.
<BR>&nbsp;&nbsp;&nbsp;&nbsp;&nbsp;Kroz svete prozore, i kroz oči onih ljudi koje posednu, ali Tartaros ne može čak ni to; kao što je Njorka rekao, Tartaros je rođen slep i nikada progledati neće.
<BR>&nbsp;&nbsp;&nbsp;&nbsp;&nbsp;Iznad snežnih ravnica opružilo se Dugačko sunce, od Glavnog procesora, pa sve do kraja ovog svitka - do mesta, dakle, nezamislivog, mada se zna da kraj svitka mora nastupiti ubrzo.
<BR>&nbsp;&nbsp;&nbsp;&nbsp;&nbsp;Kroz svete prozore, i kroz tuđe oči, a možda i kroz stakla za komunikaciju. Ne 'možda', nego je sigurno da oni to mogu i kroz stakla, jer Kipris je govorila kroz Orhidejino staklo, a takođe ispoljila svete boje u Zumbulinom staklu dok je Zumbula spavala.
<BR>&nbsp;&nbsp;&nbsp;&nbsp;&nbsp;"Izvanaš", reče on Šenili. "Mislim da, po svemu sudeći, Izvanaš vidi svitak ovako. Niko od ostalih bogova to ne može, čak ni Pes. Možda je to ono što nije u redu s njima." Jedna pertla mu se stegla u vrlo tvrd čvor, kao što se svaki put desi kad on pokuša da skine cipele na brzinu. Svila, svejedno, otrže tu cipelu s noge.
<BR>&nbsp;&nbsp;&nbsp;&nbsp;&nbsp;"Šta radiš ti?" upita ga Zumbula.
<BR>&nbsp;&nbsp;&nbsp;&nbsp;&nbsp;"Zaslužujem tebe, nadam se." Izu i čarape i ugura ih u unutrašnjost cipela. Priseti se ledenih voda u tunelima i u jezeru Limni.
<BR>&nbsp;&nbsp;&nbsp;&nbsp;&nbsp;"Nemaš ti šta da me zaslužuješ! Već si me dobio, a i da nisi, ne bi ništa morao da zarađuješ, a ni da plaćaš za mene."
<BR>&nbsp;&nbsp;&nbsp;&nbsp;&nbsp;Možda ju je dobio, ali to ne znači da ju je i zaslužio - ali nade nema nimalo da bi joj ovo mogao sad objasniti. "Ne verujem da sam ti pomenuo da smo doktor Ždral i ja stanovali u zajedničkoj sobi na jezeru."
<BR>&nbsp;&nbsp;&nbsp;&nbsp;&nbsp;"Baš me briga šta ste vas dvojica radili zajedno. To nema nikakvog značaja."
<BR>&nbsp;&nbsp;&nbsp;&nbsp;&nbsp;"Ništa nismo 'radili zajedno', ne u tom smislu kako ti misliš." Poplava uspomena. "Ne verujem da je on imao takvih sklonosti; ja sigurno nemam, mada je ta pojava među augurima česta. Rekao mi je da si ti od njega tražila da onaj azof preda meni, a onda je dodao jednu rečenicu koja mi se u sećanje vratila tek sad. Ovu: 'Ja, kad sam bio tvojih godina, da sam saznao tako nešto, bacao bih se na rukama od jedne krovne grede do druge.'"
<BR>&nbsp;&nbsp;&nbsp;&nbsp;&nbsp;Zumbula reče Šenili: "Ja pola stvari koje on priča ne razumem."
<BR>&nbsp;&nbsp;&nbsp;&nbsp;&nbsp;Šenila se isceri. "Misliš da iko razume?"
<BR>&nbsp;&nbsp;&nbsp;&nbsp;&nbsp;"Postoji jedan koji razume. Gledao sam kroz prozor te sobe isto kao sad kroz ovaj prozor." Svila zakorači na rub i napolje, držeći se za unutrašnju stranu da ne bi ispao. "Plašio sam se nailaska Garde."
<BR>&nbsp;&nbsp;&nbsp;&nbsp;&nbsp;Da, u ono vreme se plašio nailaska Garde i zato se odvažio da se izvuče kroz prozor i popne na krov krčme 'Zarđali fenjer' da bi im pobegao; ali tada su posredi bile vrlo male stvari, sitnice: naime, da su ga uhvatili, u najgorem slučaju bio bi ubijen, samo on, i to bi bilo sve.
<BR>&nbsp;&nbsp;&nbsp;&nbsp;&nbsp;Krov gondole bio je izvan dohvata; ali je spoljašnja površina bila nagnuta ka unutra, kao što je često slučaj kod velikih brodova.
<BR>&nbsp;&nbsp;&nbsp;&nbsp;&nbsp;Sada su na kocki stvari daleko, daleko veće, jer ova Njorkina vera da će mu bog pomoći mogla bi dovesti do pogibije svih njih. Koliko ima pterovojnikinja na ovom brodu? Stotinu? Najmanje toliko, možda dvaput toliko.
<BR>&nbsp;&nbsp;&nbsp;&nbsp;&nbsp;Zumbula je kroz prozor gledala ka njemu i govorila nešto što on nije razumeo niti je želeo čuti; njena ruka, ili Šenilina, dohvatila ga je za levi skočni zglob. On, rasejano, trže nogu i oslobodi se iz tog zahvata, ali ostade da čeka, odmeravajući ritam njihanja broda.
<BR>&nbsp;&nbsp;&nbsp;&nbsp;&nbsp;Njorka i njegovi sledbenici će čekati, vrebaće najpovoljniji trenutak; a onda, verovatno u vreme navlačenja zastora na Sunce - spuzastora - provaliće iz prostorija u kojima su zatočeni. Ako brod ne stigne, pre toga, u Trivigaunte. Pentraće se konopčanim lestvicama kroz platnenu cev koju on sada nazire, a onda će napasti. Lomiće vratove, kopaće oči...
<BR>&nbsp;&nbsp;&nbsp;&nbsp;&nbsp;Pri sledećem zanjihaju. Čekanje je beskorisno. Zumbula je sigurno već počela da moljaka da joj neko pomogne. Pojaviće se, na prozoru, Njorka i Gib, uhvatiće ga čvrsto za nige i uvući će ga unutra.
<BR>&nbsp;&nbsp;&nbsp;&nbsp;&nbsp;On skoči, dohvati ivicu krova gondole, i na svoje oduševljenje nađe da tamo, sa gornje strane, postoji jedan opipljiv izdignut rub, nalik na dodatnu izdignutu letvu. Negde u nekom dalekom prostoru, nečije vrištanje. Ta buka prodire u njegovu svest dok on mahnito grabi rukama što dalje preko dasaka koje su ugrađene položeno, jedna do druge, kao pod. Onda, u trenutku kad je spori zanjihaj vazdušne lađe najpovoljniji po njega, nabaci jednu nogu preko ruba, na taj daščani krov.
<BR>&nbsp;&nbsp;&nbsp;&nbsp;&nbsp;Još jedan, konačni napor, i on je na krovu, leži na bezbednoj strani rubne uzdignute letvice, ali sad se maltene plaši da pogleda ka njoj. Prevrte se na leđa, time se udalji za još pola lakta od provalije; pritisnu prsa obema šakama i čvrsto zažmuri, nastojeći da savlada gruvanje srca.
<BR>&nbsp;&nbsp;&nbsp;&nbsp;&nbsp;Maltene kao da je opet na vrhu Krvovog zida, pritisnut jednim ramenom uz one šiljke nalik na kratka koplja uzidana duž sredine. Samo jedna mala razlika: pad sa onog zida mogao se preživeti, štaviše, on jeste pao i jeste preživeo.
<BR>&nbsp;&nbsp;&nbsp;&nbsp;&nbsp;Pridiže se u sedeći položaj. Obrisa lice krajem mantije.
<BR>&nbsp;&nbsp;&nbsp;&nbsp;&nbsp;Kako je nerazuman bio što nije skinuo mantiju i ostavio je gde i cipele! Bio bi sada nešto lakši. Ali u gondoli je bilo vrlo hladno, a masa vazduha koja je stizala kroz brodski prozor bila je još hladnija, zato je on ostao u mantiji; nije mu, zapravo, ni palo na um da je skine. Pa, dobro, ona sada bar prija. Taj dodir meke, tople vune koju možeš pritegnuti oko sebe dok razmatraš sledeći potez.
<BR>&nbsp;&nbsp;&nbsp;&nbsp;&nbsp;Ustati? Onda je moguć i pad. On progunđa neku molitvu Izvanašu i ustade.
<BR>&nbsp;&nbsp;&nbsp;&nbsp;&nbsp;Krov gondole bio je, zapravo, jedna ravna, bezlična paluba, ofarbana u boju mumije, ili možda samo natopljena bajcom protiv truljenja. O šest moćnih kablova visila je gondola. Kablovi su polazili iz gondole uvis, širili se u stranu, to jest razilazili se primetno, i zalazili, kao zabodena koplja, u telo balona, pokriveno tkaninom. Napred, jedna platnena cev, kao zmija pružena uvis; kao crevo iz nečije utrobe. Pozadi, poklopac, kopčama pritegnut, na otvoru kojim se čovek može vratiti dole u gondolu - ili oni u gondoli mogu izići na krov. On još jednom dočara sebi sliku napadača koji se prikradaju. Sliku divljeg juriša. Desetak vojnikinja-letačica gine; druge otvaraju vatru iz pušaka, ali u prvi mah, neorganizovano.
<BR>&nbsp;&nbsp;&nbsp;&nbsp;&nbsp;Desetarke urlaju, naređenja su to, pterkinje se svrstavaju u koherentnu jedinicu. Poneki Vironac se već dokopao oružja, puca, ubiće još neku od tih žena; ali će takvi biti pobijeni za minut-dva, a onda i svi ostali. Njorka, Šenila i Gib biće mrtvi, sa njima će umreti Rog i Kopriva, pa čak i jadna Mejtera Mermer koja sebe sada naziva Moli. I, nedugo posle toga, osim ako ne budu imali vrlo mnogo sreće, i on i Z...
<BR>&nbsp;&nbsp;&nbsp;&nbsp;&nbsp;"Zdravo, Svilo."
<BR>&nbsp;&nbsp;&nbsp;&nbsp;&nbsp;On se munjevito okrete. Gljiva je sedela na toj 'palubi', to jest na krovu. Kolena je privukla k sebi i obgrlila ih kosturno tankim rukama. Svila šumno, mukotrpno udahnu vazduh, oseti bol od rane duboko u prsima.
<BR>&nbsp;&nbsp;&nbsp;&nbsp;&nbsp;Ona ponovi pozdrav.
<BR>&nbsp;&nbsp;&nbsp;&nbsp;&nbsp;"Zdravo." Još jedan bolan, čujan udisaj vazduha. "A ja maltene zaboravio da ti ovo možeš. U tunelu si sedela na vodi - trebalo je da se toga setim."
<BR>&nbsp;&nbsp;&nbsp;&nbsp;&nbsp;Ona pokaza žute zube. "Ogledala su bolja. Više uplaše. Ovo nije ogledalo, a? Nego sam ovde."
<BR>&nbsp;&nbsp;&nbsp;&nbsp;&nbsp;"Ali sam se ja, bogova mi, 'presekao' kad sam čuo tvoj glas." Sede i Svila, zahvalan što mu se pružila ta mogućnost.
<BR>&nbsp;&nbsp;&nbsp;&nbsp;&nbsp;"Nisam namerno došla. Htela sam da razgovaram s tobom, ali ne pred mnogo ljudi."
<BR>&nbsp;&nbsp;&nbsp;&nbsp;&nbsp;On klimnu glavom. "Nastala bi, verovatno, opšta uzbuna."
<BR>&nbsp;&nbsp;&nbsp;&nbsp;&nbsp;"Brinuo si se šta će biti sa mnom sad kad je toliko ljudi otišlo. Dolazio je moj deda da vidi jesam li dobro. Sad se o meni brinu onaj dedica i ona debela. On je želeo da zna gde su baka i mali augur, pa sam mu rekla."
<BR>&nbsp;&nbsp;&nbsp;&nbsp;&nbsp;'Moj deda' bi morao biti Hamerston; Svila klimnu glavom i osmehnu se. "Taj dedica ima bradu i stalno skače, skače unaokolo?"
<BR>&nbsp;&nbsp;&nbsp;&nbsp;&nbsp;"Ima bradicu, da."
<BR>&nbsp;&nbsp;&nbsp;&nbsp;&nbsp;Ksipias, dakle, a ne Njegova svesnost; a ta 'debela' je neka prijateljica Ksipiasova, ili sluškinja.
<BR>&nbsp;&nbsp;&nbsp;&nbsp;&nbsp;"Jela sam supu."
<BR>&nbsp;&nbsp;&nbsp;&nbsp;&nbsp;"Odlično - veoma mi je drago što to čujem. Gljivo, ti si posela generalicu Sabu, pa zato sad postoji nešto što bi ti mogla da mi kažeš, a veoma je važno, meni. Kad ona očekuje da stigne u Trivigaunte?"
<BR>&nbsp;&nbsp;&nbsp;&nbsp;&nbsp;"Noćas."
<BR>&nbsp;&nbsp;&nbsp;&nbsp;&nbsp;Svila klimnu glavom, nadajući se da je to izveo na ohrabrujući način. "Koliko vremena posle spuzastora, možeš li mi to reći?"
<BR>&nbsp;&nbsp;&nbsp;&nbsp;&nbsp;"Oko ponoći. Ovo će da lebdi iznad grada, a ujutru će iskrcati vas."
<BR>&nbsp;&nbsp;&nbsp;&nbsp;&nbsp;"Hvala ti. Njorka namerava da osvoji ovu leteću lađu i da je usmeri ka Glavnom procesoru."
<BR>&nbsp;&nbsp;&nbsp;&nbsp;&nbsp;Gljiva je izgledala zadovoljna. "Nisam to znala."
<BR>&nbsp;&nbsp;&nbsp;&nbsp;&nbsp;"Ali on neće uspeti. Poginuće, a s njim i mnogi ljudi koji su meni dragi. Jedini moj način..." Zaćuta, da oslušne: odnekud su se čuli glasovi.
<BR>&nbsp;&nbsp;&nbsp;&nbsp;&nbsp;"One su u onome." Gljiva pogleda preko ramena ka labavo visećoj platnenoj cevi.
<BR>&nbsp;&nbsp;&nbsp;&nbsp;&nbsp;"Silaze u gondolu? Mogu li nas čuti?"
<BR>&nbsp;&nbsp;&nbsp;&nbsp;&nbsp;"Nisu."
<BR>&nbsp;&nbsp;&nbsp;&nbsp;&nbsp;Sačekao je sve dok nije čuo da se unutar cevi otvara, a zatim i zatvara poklopac. "Šta žele?"
<BR>&nbsp;&nbsp;&nbsp;&nbsp;&nbsp;"Ne znam."
<BR>&nbsp;&nbsp;&nbsp;&nbsp;&nbsp;Njegov kažiprst ocrtavao je kružiće po obrazu. "Kad budeš odlazila, da li bi, molim te, pokušala to da saznaš? Može biti važno, a ja bih ti bio vrlo, vrlo zahvalan."
<BR>&nbsp;&nbsp;&nbsp;&nbsp;&nbsp;"Pokušaću."
<BR>&nbsp;&nbsp;&nbsp;&nbsp;&nbsp;"Hvala ti. Znam da možeš da letiš. Rekla si mi to u onoj velikoj podzemnoj sobi u kojoj su spavači. Jesi li prošetala kroz celu ovu vazdušnu lađu?"
<BR>&nbsp;&nbsp;&nbsp;&nbsp;&nbsp;"Kroz većinu njenih delova, Svilo."
<BR>&nbsp;&nbsp;&nbsp;&nbsp;&nbsp;"Aha. Jedini moj način, koga sam se zasad setio, da sprečim Njorku u tom pokušaju u kome će poginuti, bio bi da na neki način onesposobim brod. Zato sam se popeo ovde, a ti bi mi mogla reći kako to da izvedem. Kroz nekoliko trenutaka pokušaću da pocepam jedan šav na toj cevi i da se uvučem unutra."
<BR>&nbsp;&nbsp;&nbsp;&nbsp;&nbsp;"Ima jedna vojnikinja unutra. Gore."
<BR>&nbsp;&nbsp;&nbsp;&nbsp;&nbsp;"A, tako. Stražarka? Pa, dobro, ali ja prvo moram naći neki način da rasparam taj šav. Trebalo je da nabavim nove naočari; sada bih mogao da ih slomim i da sečem platno komadićem stakla. Ali, Gljivo", reče Svila nastojeći da mu ton bude krajnje ozbiljan, da bi naglasio važnost zahteva, "ti si mi sad dala i drugu mogućnost, barem privremeno. Zamolio bih te da opet posedneš generalicu Sabu."
<BR>&nbsp;&nbsp;&nbsp;&nbsp;&nbsp;Ćutala je. Sekundi su sporo tekli. Svila uvide da ga Gljiva nije shvatila. "Onu debelu ženu", reče, ali Gljiva će sigurno pomisliti da je to ona debela žena koju je Ksipias našao da se brine o Gljivi. "Ona žena koju si prepala u Kaldeovoj palati, pa je prosula kafu, sećaš se? Kasnije, pre nego što smo Zumbula i ja ušli u kavez, ti si kroz tu ženu razgovarala sa mnom."
<BR>&nbsp;&nbsp;&nbsp;&nbsp;&nbsp;"A, ta debela."
<BR>&nbsp;&nbsp;&nbsp;&nbsp;&nbsp;"Njeno ime je 'generalica Saba'. Ona je zapovednica ovog broda. Ja bih želeo da ti nju posedneš i da je navedeš da brod okrene ka istoku. Ako brod ide ka istoku, Njorka nema razloga da..."
<BR>&nbsp;&nbsp;&nbsp;&nbsp;&nbsp;Gljiva je počela da bledi. Još jedan sekund ili dva njena utvarna slika ostade na palubi, kao zeleno svetlucanje na nekom bazenu; onda nestade. Ostao je sam.
<BR>&nbsp;&nbsp;&nbsp;&nbsp;&nbsp;Zasipajući sebe zamerkama i kritikama, Svila ustade. Pet-šest drugih stvari - ne, nego osam, ili deset, ili više - trebalo je da pita Gljivu. Šta se dešava u Vironu? Da li je Mejtera Nana živa? Kakvi su Sijufini planovi? Odgovori na ova pitanja rastopili su se u prostorima legendarnog 'Grada izgubljenih prilika'.
<BR>&nbsp;&nbsp;&nbsp;&nbsp;&nbsp;Pođe napred, do platnene cevi. Pregleda je. Platno je bilo tanje nego što se pribojavao da će biti, ali davalo je utisak da je maltene sasvim novo i da je jako. U džepovima ne nađe ništa osim brojanica i maramice; ove ženske koje su ga zarobile samo to su mu dopustile da zadrži. On rasklopi Pesov krst koji je imao oko vrata i pokuša njime da zaseče platno, ali čak i najoštriji ugao krsta klizio je nemoćno preko površine. Mnogi muškarci, podseti on sebe ljutito, nose kojekakve peroreze samo zbog ovakvih situacija. Ali, naravno, i da je imao ikakvo sečivo, Trivičke bi mu ga oduzele.
<BR>&nbsp;&nbsp;&nbsp;&nbsp;&nbsp;I kad bi imao nož, ostao bi problem te stražarke na vrhu lestvica. Čak i ako bi uspeo nekako da napravi rupu na platnu, i da je dovoljno proširi, i popne se uz lestvice od konopaca koji se unutra nalaze, stražarka bi ga najverovatnije zarobila ili ubila na izlasku iz cevi. Saba je sigurno mislila na mogućnost da se njeni zarobljenici probiju iz ove gondole, na slobodu. Samo jedna pterovojnikinja mogla bi držati svoj položaj sve dok ne potroši svu municiju, ali pucnjava bi joj, mnogo pre toga, dovela pojačanja. Logika koja će sasvim uspešno sprečiti proboj. Zasad još nije došlo ni do kakve provale iz gondole niti do pucnjave.
<BR>&nbsp;&nbsp;&nbsp;&nbsp;&nbsp;Svila zavrte glavom i ode po krovu gondole sve do najbližeg kabla. Bio je to, zapravo, konopac ispleten od mnogo drugih konopaca, debeo kao mlado stablo drveta, a površina mu je bila grublja i neravnija nego što je kora većine drveća. Još značajnije: kabl je, polazeći od ogromne alke za koju je bio vezan, odlazio u visine pod uglom koji je znatno odstupao od pravog.
<BR>&nbsp;&nbsp;&nbsp;&nbsp;&nbsp;Skide mantiju, prebaci je sebi preko ramena, oko kabla, i oko sebe, i veza je u čvor. Dovrši molitvu i poče se penjati. Bilo je srazmerno lako; kao dečak, pentrao se uz daleko nezgodnije motke i stabla. Ključno je bilo gledati samo u površinu kabla ispred sebe, nikada, ni za tren, ka snežnim prostranstvima oblaka ispod broda, tako bolno dalekim.
<BR>&nbsp;&nbsp;&nbsp;&nbsp;&nbsp;On se svojevremeno hvalisao Rogu o svojim velikim penjačkim uspesima; zvučalo je to kao da je u penjanju vešt samo malo manje nego majmun. I, gle, dođe čas da se hvalisanja i dokažu...
<BR>&nbsp;&nbsp;&nbsp;&nbsp;&nbsp;Gib se žalio da mu nedostaje druženje sa onim pripitomljenim pavijanom. Šta bi Bongo mislio kad bi sada mogao videti kako se on, Svila, vuče uz konopac sporo, sporo, zubi mu cvokoću, a dlanovi se znoje? Umeju li pavijani da se smeju?
<BR>&nbsp;&nbsp;&nbsp;&nbsp;&nbsp;Vazdušna lađa kao da se počela okretati, vrlo malo, ulevo. On ne sme pogledati dole; to je smrt. Sme li pogledati gore?
<BR>&nbsp;&nbsp;&nbsp;&nbsp;&nbsp;Brujanje brodskih motora kao da je postalo bučnije. Ali, naravno, on im je sada bliže. Svila oštro podseti sebe na to da se još nije popeo daleko...
<BR>&nbsp;&nbsp;&nbsp;&nbsp;&nbsp;Kurs ka jugu morao je, neizbežno, značiti da brodska duža osa simetrije preseca, pod pravim uglom, dugačku zlatnu šipku na nebu koja se zove 'Sunce'. Brod se sastoji od ogromnog trupa ispod koga vise ove gondole. Pa, ako on sad pogleda gore, ako rizikuje toliko, a to sigurno nije neki naročito veliki rizik, mogao bi videti, levo i desno od gondole, Sunce...
<BR>&nbsp;&nbsp;&nbsp;&nbsp;&nbsp;Zastao je da odmori mišiće butina koji su ga počeli boleti. Pogleda uvis. Ni deset lakata ispred njega, kabl je zalazio u stomak dirižabla, i to u jednu veliku rupu u kojoj Svila primeti i gredu za koju je gornji kraj kabla bio pričvršćen.
<BR>
<BR>&nbsp;&nbsp;&nbsp;&nbsp;&nbsp;"Hteoooo..."
<BR>&nbsp;&nbsp;&nbsp;&nbsp;&nbsp;"Tik!" uzviknu Zumbula i zagleda se u njega zapanjeno, povremeno čvrsto žmureći da bi iz očiju istisnula suze. "Kako si, za ime svita..."
<BR>&nbsp;&nbsp;&nbsp;&nbsp;&nbsp;Njorka dade Tika Zumbuli u šake. "Ti si kroz prozor došao, propalitetu jedan, a?" upita Njorka. "Mačak lopov, je li?"
<BR>&nbsp;&nbsp;&nbsp;&nbsp;&nbsp;"Gdeee leeepaaaa?" pokuša Tik da objasni. "Tiiii saaa mnooom. - Zaooo zaoooo!"
<BR>&nbsp;&nbsp;&nbsp;&nbsp;&nbsp;"Dravo ma-la", reče Oreb, krileći unutra, samo malo ispred Svile. Sasvim je prenebregao prisustvo malog katahresta. "Dravo Njor-ka."
<BR>&nbsp;&nbsp;&nbsp;&nbsp;&nbsp;Njorka opsova. Zumbula ispusti iz ruku Tika (koji se dočeka na sve četiri noge), a Svila je zagrli.
<BR>
<BR>&nbsp;&nbsp;&nbsp;&nbsp;&nbsp;Njemu, koji se tako izgubio u ekstazi Zumbulinog poljupca da je jedva bio svestan da se njena desna noga obavila oko njegove leve i da se njena bedra trljaju o njegova, Rogov daleki uzvik nije značio baš ništa.
<BR>&nbsp;&nbsp;&nbsp;&nbsp;&nbsp;"Pa, šta?" odgovori Njorka sa Zapadnog pola. "Nek dođu."
<BR>&nbsp;&nbsp;&nbsp;&nbsp;&nbsp;Posle, činilo se, cele jedne večnosti ljubavi, nešto kucnu Svilu po ruci, a Zumbula uzmače od njega.
<BR>&nbsp;&nbsp;&nbsp;&nbsp;&nbsp;"Kalde Svilo!" Grubi glas trivigauntske oficirke, mršave, tvrda lica; Svila žmirnu, ubeđen da bi trebalo da prepozna ovu osobu.
<BR>&nbsp;&nbsp;&nbsp;&nbsp;&nbsp;"Ti si Kalde Svila. Nemojmo gubiti vreme u poricanjima."
<BR>&nbsp;&nbsp;&nbsp;&nbsp;&nbsp;"Jesam." Uz jedno tiho 'klik' osoba se uklopila u odgovarajuće mesto u njegovom pamćenju; to je bila ona koja sedi sa jednom rukom oko vinske čaše, u leđima uspravna kao puščana cev. "Majorice Hadale, ovo je moja supruga, Zumbula. Zumbulo, draga moja, mogu li ti predstaviti majoricu Hadale? Ona je jedna od najpouzdanijih oficirki generalice Sabe. Majorica Hadale je izvolela pridružiti nam se za večeru u teldan, pre nego što smo se ti i ja opet našli."
<BR>&nbsp;&nbsp;&nbsp;&nbsp;&nbsp;Oreb je podozrivo posmatrao majoricu. "Mala do-bra?"
<BR>&nbsp;&nbsp;&nbsp;&nbsp;&nbsp;Majorica se obrati poručnici koja je stajala desno od nje. "Pre jedan sat bila si ovde i tražila si njega. Kažeš li ti da on tada nije bio prisutan?"
<BR>&nbsp;&nbsp;&nbsp;&nbsp;&nbsp;"Nije bio, gospođo." Lice te poručnice bilo je kao isklesano od kamena. "Nije bio tu. Ja dobro znam kako on izgleda. Pregledala sam sve zarobljenike u ovoj gondoli, jednog po jednog. Ovaj se nije nalazio u gondoli."
<BR>&nbsp;&nbsp;&nbsp;&nbsp;&nbsp;Hadale se okrete jednoj vojnikinji sa puškom sa debelom municijom. "Koliko si vremena provela na straži?"
<BR>&nbsp;&nbsp;&nbsp;&nbsp;&nbsp;Svila reče: "Ako bih mogao..."
<BR>&nbsp;&nbsp;&nbsp;&nbsp;&nbsp;"Samo malo. Koliko dugo, Matar?"
<BR>&nbsp;&nbsp;&nbsp;&nbsp;&nbsp;Vojnikinja se ukruti u stavu mirno. "Skoro celu moju smenu, majorice."
<BR>&nbsp;&nbsp;&nbsp;&nbsp;&nbsp;Njorka poče nešto govoriti Svili na uho; ali Svila ničim ne pokaza da ga čuje - ili da išta čuje. "Ti ćeš je pitati da li je iko otišao iz gondole", reče Svila Majorici Hadale. "Ona će reći da nije, a ti ćeš joj onda, pretpostavljam, reći da laže; ili će joj ova poručnica to reći. Zar ne možemo..."
<BR>&nbsp;&nbsp;&nbsp;&nbsp;&nbsp;"Pitala sam ja nju, pre nego što smo sišli, da li je videla ikog", prekide ga Hadale. "Ona je rekla da je videla jednog vironskog svetog čoveka koji je sišao u ovu gondolu, ali da je taj imao u rukama naređenje generalice Sabe kojim je njemu takav silazak bio dozvoljen. Je li tako, Matar?"
<BR>&nbsp;&nbsp;&nbsp;&nbsp;&nbsp;"Da, majorice."
<BR>&nbsp;&nbsp;&nbsp;&nbsp;&nbsp;Svila izvuče iz džepa jedan presavijeni papir. "Evo tog naređenja. Želiš li ga videti?"
<BR>&nbsp;&nbsp;&nbsp;&nbsp;&nbsp;"Ne!" reče Hadale i ljutito mu uze papir iz ruke. "Ali ću ga zadržati. Nameravam ga zadržati. Kalde, ti si se potrudio da me podsetiš na to da sam bila tvoj gost. Tada si mi poželeo dobrodošlicu i nahranio me dobro. To me sad stavlja u nezgodan položaj." Ona pogleda gomilu ljudi koja se okupila oko njih. "Razlaz! Svi u drugi kraj gondole!"
<BR>&nbsp;&nbsp;&nbsp;&nbsp;&nbsp;Njorka se osmehnu i odrečno zavrte glavom. Shiatan povuče Svilu za rukav mantije. "Sad želiš? Ako ne, moraš sprečiti."
<BR>&nbsp;&nbsp;&nbsp;&nbsp;&nbsp;"U pravu si, naravno", reče mu Svila. Podiže obe ruke. "Njorka! I vi ostali! Idite u drugi kraj gondole. Vi ste vrlo hrabri, a ovde su samo tri; ali u ovoj lađi ima ih još barem stotinu." On dohvati Zumbulu za ruku.
<BR>&nbsp;&nbsp;&nbsp;&nbsp;&nbsp;"I-di, i-di", podrža ga Oreb.
<BR>&nbsp;&nbsp;&nbsp;&nbsp;&nbsp;Mejtera Mermer se umeša oštrim i strogim glasom učiteljice koja zavodi red u razredu. "Čuli ste tu pticu? To je noćni vran, Tartarosu svet. Imajte poverenja u Tartarosa!"
<BR>&nbsp;&nbsp;&nbsp;&nbsp;&nbsp;"Ja govorim za bogove", reče, Inkus propinjući se na nožne prste i praveći široke gestove. "Moramo poslušati Kaldea, koga su besmrtni bogovi odabrali za nas."
<BR>&nbsp;&nbsp;&nbsp;&nbsp;&nbsp;"Hvala ti", reče Svila malome letaču. "Mnogo ti hvala. Moli - hvala ti. Eminencijo, hvala ti."
<BR>&nbsp;&nbsp;&nbsp;&nbsp;&nbsp;Hadale umorno odahnu, na način koji podseti na Mejteru Mermer. "A ja kažem hvala tebi, Kalde. Ovi ne bi uspeli, ali bi se izginulo grdno. Tako mi Sfiksinih ožiljaka, ne dopada mi se ova situacija! Još do pre neki dan ispijali smo zdravice."
<BR>&nbsp;&nbsp;&nbsp;&nbsp;&nbsp;"Meni se dopada još manje", reče joj Svila. "Predlažem da okončamo celu stvar. Mogu li govoriti sa generalicom Sabom?"
<BR>&nbsp;&nbsp;&nbsp;&nbsp;&nbsp;Hadale odrečno zavrte glavom. "Poručnice, ti i Matar idite tamo i pazite na one ljude. Ako pokušaju da vas napadnu, pucajte u njih."
<BR>&nbsp;&nbsp;&nbsp;&nbsp;&nbsp;Svila pogledom isprati te dve žene. "Pretpostavljam da na ovoj vazdušnoj lađi imate staklo. Ako mi ne dozvoljavaš da razgovaram sa generalicom Sabom, mogu li preko stakla pozvati vašu generalisimu?"
<BR>&nbsp;&nbsp;&nbsp;&nbsp;&nbsp;"Ne." Hadale zastade da oslušne. "Ostadosmo bez jednog motora."
<BR>&nbsp;&nbsp;&nbsp;&nbsp;&nbsp;"To je drugi", reče joj Zumbula. "Maločas je Njorka šapnuo na uvo mome mužu da je jedan motor stao. Od tada osluškujem motore."
<BR>&nbsp;&nbsp;&nbsp;&nbsp;&nbsp;"Njorka je onaj čovek koji je razgovarao sa mojom ženom i sa mnom kad si ti došla", objasni Svila. "Izvinjavam se što vas nisam upoznao."
<BR>&nbsp;&nbsp;&nbsp;&nbsp;&nbsp;"Trebalo bi da sam u pilotskoj kabini, oni će tamo sigurno biti izvan sebe. Kalde, da li je to tvoje delo?"
<BR>&nbsp;&nbsp;&nbsp;&nbsp;&nbsp;"Dobar ma-li!" reče Oreb Hadali. "Svila do-bar."
<BR>&nbsp;&nbsp;&nbsp;&nbsp;&nbsp;Ona ga pogleda kao da ga hoće pogledom ispržiti. "Tvoj ptican je govornik u ime Tartarosa; dakle, ako kaže da si dobar, onda je tako. Zar ne znaš da mnoge među nama ne veruju u Tartarosa, Kalde? Ima kod nas jedna klika koja širi učenje da postoji samo jedno pravo božanstvo, a to je boginja Sfiksa, a da su Pes i svi ostali samo legende. Mnogo je nas koji u to verujemo."
<BR>&nbsp;&nbsp;&nbsp;&nbsp;&nbsp;Svila klimnu glavom, gledajući u konopčane lestve koje su se iza nje, opuštene, njihale. "Imam naklonosti za tu veru - ona je, nesumnjivo, bliža istini nego mnoga druga naša verovanja. Mogu li ponuditi jedan predlog, majorice?"
<BR>&nbsp;&nbsp;&nbsp;&nbsp;&nbsp;"Imam i ja jedan, ali prvo da čujemo tvoj."
<BR>&nbsp;&nbsp;&nbsp;&nbsp;&nbsp;On joj pokaza šake. "Mi smo nenaoružani. Možete nas pretresti, ako želite; i nećemo vas napasti - za to ćemo se zakleti Sfiksom i svakim bogom kojim hoćete. Kad bi ti predala tvoj igličar Zumbuli ili meni, mi ga ne bismo upotrebili protiv tebe - mada, naravno, ne predlažemo ništa slično. E, pošto je to rečeno, predlažem da odemo na mesto sa koga se komanduje ovim brodom. Ono gde je krma, ili kako to već zovete. Je li 'pilotska kabina' to mesto?"
<BR>&nbsp;&nbsp;&nbsp;&nbsp;&nbsp;Hadale klimnu glavom. Njene su oči bile podozrive.
<BR>&nbsp;&nbsp;&nbsp;&nbsp;&nbsp;"Prvo, zato što bismo voleli da vidimo kako je tamo - sebičan razlog, priznaću, ali voleli bismo. Drugo, zato što bi ti mogla biti potrebna njima, u kabini, a očigledno i želiš da ideš, a mi možemo razgovarati jednako dobro i tamo kao i bilo gde drugde. Treće..."
<BR>&nbsp;&nbsp;&nbsp;&nbsp;&nbsp;Hadale prstom pokaza ka visećim lestvama. "To je dovoljno. U redu. Prvo vas dvoje, onda ja."
<BR>
<BR>&nbsp;&nbsp;&nbsp;&nbsp;&nbsp;"Dakle", poče Sijuf, sedajući na drvenu stolicu koju je za nju izvukla jedna nepoznata osoba okruglog lica, "mi danas, izgleda, ratuiemo iedni protiv drugih? Nadam se da ćeš ti izgubiti, generalice Nano." Bez upadljive radoznalosti, njene hitre crne oči osmotriše spartanski uređenu sobu, i, kroz prozore, olovno nebo i poligon za vojne vežbe prošaran mestimično snegom.
<BR>&nbsp;&nbsp;&nbsp;&nbsp;&nbsp;Usik, sedajući, klimnu glavom. "O tom pitanju smo hteli raspraviti, generalisima. Događaji su nas prestigli."
<BR>&nbsp;&nbsp;&nbsp;&nbsp;&nbsp;"Grad Trivigaunte je objavio rat Vironu pre jedan sat", reče Mejtera Nana oštro. "Smatramo da smo dužni da ti objasnimo situaciju. Naš Kalde misli da tebi ni najmanje nije stalo do života tvojih vojnikinja. Meni je rekao to. Ja sada činim nešto što je meni sasvim strano - naime, upuštam se u pretpostavku da on greši. Ako ne greši, svejedno nikakva šteta ne može da proistekne iz ovog sastanka. Ali ako greši", ona se osmehnu, "može biti nekih dobrih ishoda. Jesu li tebi životi tvojih vojnikinja dragoceni?"
<BR>&nbsp;&nbsp;&nbsp;&nbsp;&nbsp;Uzdizanje i spuštanje Sijufinih epoleta bilo je jedva primetno. "Vredni svakako. Dragoceni, o tome razgovarati se mora, ia mislim. Znaš li ti koliko ia želela tebe upoznati, Nano? Rekoše li tebi to? Bizon da li će sesti u neku od ovih praznih stolica? On zna za ovu želju."
<BR>&nbsp;&nbsp;&nbsp;&nbsp;&nbsp;Jedan novi glas uzviknu: "Znam i ja! Jemčim za nju, draga moja mlada generalice. Tu želju je iskazala mnogo puta."
<BR>&nbsp;&nbsp;&nbsp;&nbsp;&nbsp;Sijuf se okrete ka debelom muškarcu koji je ulazio. "Tebe znam sa slike. Poto od Ajuntamienta, voljan da ratuie protiv mog grada. To i postigao, mislim, ako ratuiemo."
<BR>&nbsp;&nbsp;&nbsp;&nbsp;&nbsp;Poto sede obazrivo, jer se nije mogao pouzdati u snagu te stolice. "E, kad bi se sve moglo postići jednom objavom!"
<BR>&nbsp;&nbsp;&nbsp;&nbsp;&nbsp;"Ja sam savetnik Daždevnjak", objasni ona nepoznata osoba okruglog lica. "Najnoviji član Ajuntamienta." On joj pruži ruku.
<BR>&nbsp;&nbsp;&nbsp;&nbsp;&nbsp;Ona se rukova s njim. "Ia vaša zarobljenica Siuf."
<BR>&nbsp;&nbsp;&nbsp;&nbsp;&nbsp;"Prema kojoj se, nadam se, nije rđavo postupalo."
<BR>&nbsp;&nbsp;&nbsp;&nbsp;&nbsp;Poto se sitno nasmeja. "Odlično se postupalo, do sad, rođače. Pošto si ti sada savetnik, naimenujem te za mog počasnog rođaka. Imaš li nešto protiv?"
<BR>&nbsp;&nbsp;&nbsp;&nbsp;&nbsp;Usik pročisti grlo. "Možda bi dobro bilo, generalisima, da ja skiciram nastalu situaciju."
<BR>&nbsp;&nbsp;&nbsp;&nbsp;&nbsp;"Ratno stanje nastalo između nas, kažete vi. Ia veruiem to. Stoga ćete od mene samo ime i rang dobiti. Niednu drugu informaciu. Želite li mene razmeniti? Ići ću."
<BR>&nbsp;&nbsp;&nbsp;&nbsp;&nbsp;Mejtera Nana reče: "Želimo, veoma."
<BR>&nbsp;&nbsp;&nbsp;&nbsp;&nbsp;"Onda ću se ia, posle toga, boriti protiv vas. Žalosna neizbežnost, ali neizbežnost. Ne možete me naterati da odgovorim ni na iedno vaše pitanje..."
<BR>&nbsp;&nbsp;&nbsp;&nbsp;&nbsp;Poto se opet sitno nasmeja.
<BR>&nbsp;&nbsp;&nbsp;&nbsp;&nbsp;"Niti ia vas da odgovarate na moia. Pitam, ipak. Da li se vi borite protiv mene zaiedno, Nano? Ili i protiv mene i između sebe? Kad se vratim u moiu hordu, treba to da znam. Poželjno znati."
<BR>&nbsp;&nbsp;&nbsp;&nbsp;&nbsp;"Viron je opet ujedinjen. To je bila najveća želja našeg Kaldea, i ja mogu reći, sa ogromnim oduševljenjem, da smo je ostvarili."
<BR>&nbsp;&nbsp;&nbsp;&nbsp;&nbsp;Poto se zanjiha od veselja. "Čekaj samo dok on sazna da smo na istoj strani! Jedva čekam da mu vidim lice!"
<BR>&nbsp;&nbsp;&nbsp;&nbsp;&nbsp;"Ozariće se od radosti. Znao bi ti da je tako, kad bi ga razumeo kao ja." Mejtera Nana zatim reče Sijufi: "Dozvoli da objasnim, jer sve zavisi od tvog razumevanja sa čime su tvoje trupe suočene. Mi nismo samo sklopili mir između sebe, nego smo ujedno dali ovom gradu i novu gradsku vladu. U našem sporazumu postoje dve glavne odredbe. Jedna glasi da ćemo vladati u skladu sa Poveljom grada Virona - dakle, ustavno. To znači da mora postojati Kalde, ali, takođe, mora postojati Ajuntamiento. Između nas je puna saglasnost da Kalde Svila jeste..."
<BR>&nbsp;&nbsp;&nbsp;&nbsp;&nbsp;"Moi zarobljenik", upade joj Sijuf u reč.
<BR>&nbsp;&nbsp;&nbsp;&nbsp;&nbsp;"Ne baš", reče Usik, nagnuvši se napred. Laktove je oslonio na stari sto od borovih dasaka. Njegov duboki glas dominirao je prostorijom. "Možda je on zarobljenik tvog grada. To još ne znamo. To je jedno od pitanja o kojima treba da popričamo."
<BR>&nbsp;&nbsp;&nbsp;&nbsp;&nbsp;Sijuf prenese pogled na Mejteru Nanu. "Ti mi htede pričati o Povelji vašeg grada, pre nego što ovaj muškarac prekinuo nas. Smatram tu temu zanimljivom."
<BR>&nbsp;&nbsp;&nbsp;&nbsp;&nbsp;"A ja smatram da je od životnog značaja. Ako ćemo imati naklonost bogova, moramo vladati u skladu sa Poveljom koju su nam bogovi dali. To je i bila, od samog početka, naša namera. Sada smo uspeli."
<BR>&nbsp;&nbsp;&nbsp;&nbsp;&nbsp;"Ko li upravlja tom vladom, pitam se? Vi kažete Svila, koi nie ovde. Onda, ko ovde zapoveda? Ti?"
<BR>&nbsp;&nbsp;&nbsp;&nbsp;&nbsp;Mejtera Nana odmahnu glavom. "U vojnim stvarima, komanduje moj starešina, generalisimo Usik. U civilnim poslovima, komanduje savetnik Poto, predsedavajući Ajuntamienta."
<BR>&nbsp;&nbsp;&nbsp;&nbsp;&nbsp;"U tom slučaiu, ti nepotrebna", reče joj Sijuf. Okrete se Daždevnjaku. "Ti nepotreban takođe. Ipak, oboie sedite za ovim stolom gde postoi, čak, ioš iedna stolica, prazna. Usvajate naš običai da svako dovede po iednog potčinjenog? Obiašnjava li to ono što ia želim znati? Ti ovde sediš kao Potov podređeni, Nana kao Usikov, a Ljubičica kao moi podređeni možda? Nešto mi se ne čini da ia nju kao takvu naimenovala."
<BR>&nbsp;&nbsp;&nbsp;&nbsp;&nbsp;"Mene, više, uhodavaju u posao", reče joj Daždevnjak. "Ja sam novi momak u ovome." Nije zvučao ni najmanje potčinjeno.
<BR>&nbsp;&nbsp;&nbsp;&nbsp;&nbsp;"Ja sam ovde", reče Mejtera Nana, "zato što smo smatrali da ćeš ti slušati šta ti govori žena, dok nekog muškarca, možda, ne bi stvarno ni čula."
<BR>&nbsp;&nbsp;&nbsp;&nbsp;&nbsp;Usik progovori iz basa: "Ti si prisutna zato što imaš najbrži um za koji ja znam. U tvom prisustvu naši izgledi za uspeh pregovora su veći."
<BR>&nbsp;&nbsp;&nbsp;&nbsp;&nbsp;"A i manja je verovatnoća da ja ubijem ovoga ovde", poveri im Poto.
<BR>&nbsp;&nbsp;&nbsp;&nbsp;&nbsp;"To se on samo šali", reče Daždevnjak Sijufi.
<BR>&nbsp;&nbsp;&nbsp;&nbsp;&nbsp;"Ne, nadam se. Novi savetnik, kažeš. Odakle te uzeli?"
<BR>&nbsp;&nbsp;&nbsp;&nbsp;&nbsp;Mejtera Nana reče: "Iz Juzgada. Savetnik Daždevnjak radio je u Juzgadou kao komisionar, i to onaj koji kupuje hranu i druge materijalne stvari za Kaldeovu gardu, piše platne spiskove i tako dalje." Zastade. Ćutala je nekoliko trenutaka. "Kad sam ja počela, kad je Ehidna rekla da sam ja njen mač, mislila sam da mi treba samo da ratujemo. Sad počinjem uviđati da je vođenje bitaka samo jedan deo, i to najmanji deo svega ovoga; možda, čak, i najlakši."
<BR>&nbsp;&nbsp;&nbsp;&nbsp;&nbsp;Sijuf se osmehnu i klimnu glavom.
<BR>&nbsp;&nbsp;&nbsp;&nbsp;&nbsp;"Vrlo često neke druge stvari izbiju u prvi plan. Moraš obezbediti snabdevanje onima kojima je potrebno, i to ne samo municiju, nego i hranu, i nešto za spavanje, i toplu odeću. Ali, u svakom slučaju, mi smo postigli sporazum čiji jedan deo kaže da, prema Povelji, mora postojati i Ajuntamiento."
<BR>&nbsp;&nbsp;&nbsp;&nbsp;&nbsp;Poto joj se nakloni, ne ustajući iz stolice.
<BR>&nbsp;&nbsp;&nbsp;&nbsp;&nbsp;"Međutim, ne bilo kakav, nego Ajuntamiento izabran na slobodnim izborima, i to, potpun - dakle, sa predviđenim brojem savetnika. Izbore ne možemo sad organizovati zbog ove ukupne situacije, ali obećali smo da će posle jedne godine mira biti održani. Do tada, služiće ovi sadašnji članovi Ajuntamienta, a savetnik Poto biće im predsedavajući. Nove savetnike će, po potrebi, naimenovati Kalde Svila ili, u njegovom odsustvu, jedan de facto odbor onih u koje on ima poverenja. Sadašnji sastav tog odbora je sledeći: ceo Ajuntamiento, a to znači i savetnik Daždevnjak, zatim generalisimo Usik, Njegova svesnost i ja. Želela sam da bude naimenovana, za savetnicu, bar jedna žena..."
<BR>&nbsp;&nbsp;&nbsp;&nbsp;&nbsp;"Nećeš ie imati", reče joj Sijuf. "To sve sami muškarci."
<BR>&nbsp;&nbsp;&nbsp;&nbsp;&nbsp;"...Pa smo odabrali i naimenovali Đurđevku. Savetnica Đurđevka sada nije prisutna zato što je sa narodom - objašnjava narodu ove događaje. Moje osećanje bilo je da je nama potrebna..." Mejtera Nana zastade, tražeći prave reči. "Obična žena, ali sa izuzetnim sposobnostima. Đurđevka je iz siromašne porodice, ali je izgradila, počevši ni od čega, vrlo uspešno preduzeće, štalu sa konjima za iznajmljivanje. Ona, dakle, ima iskustvo u privrednom rukovođenju. Uz to, savetnica Đurđevka je i najhrabrija žena u Vironu."
<BR>&nbsp;&nbsp;&nbsp;&nbsp;&nbsp;Usik progunđa: "To niko ne bi rekao osim tebe, generalice."
<BR>&nbsp;&nbsp;&nbsp;&nbsp;&nbsp;Mejtera Nana pređe preko tog komplimenta kao da ga nije ni čula. "Dakle, za narod imamo Đurđevku, a za Juzgado imamo Daždevnjaka."
<BR>&nbsp;&nbsp;&nbsp;&nbsp;&nbsp;"I vi se sa takvima spremate protivu mene ratovati", reče Sijuf kao da glasno razmišlja, "a ia nisam u komandi. Žalosno, žalosno. Pobediti mogla, mislim. Hoće li moja generalica Rimah, bez mene, pobediti vas? Ne znam. Dobra oficirka. Pitate volim li hordu moiu. Zašto to pitanje o ljubavi?"
<BR>&nbsp;&nbsp;&nbsp;&nbsp;&nbsp;"Zato što se nadamo da ćeš želeti da je sačuvaš", reče joj Usik, "kao što i ja moju Gardu želim da sačuvam. Već je došlo do nekih okršaja. Ako se dokačimo za ozbiljno, tvoja horda biće uništena, a moja garda desetkovana."
<BR>&nbsp;&nbsp;&nbsp;&nbsp;&nbsp;Mejtera Nana dodade: "A tek šta će biti od našeg grada, to da ne pominjemo." Usik, na ovo, klimnu glavom.
<BR>&nbsp;&nbsp;&nbsp;&nbsp;&nbsp;"Mi pobedu želimo. Iedino kukavicama život važnii od pobede."
<BR>&nbsp;&nbsp;&nbsp;&nbsp;&nbsp;Mejtera Nana zausti da nešto kaže, ali je Usik zaustavi gestom. "Uveren sam da je generalica Rimah sposobna oficirka. Ti nisi od onih komandantkinja koje bi dopustile išta drugo. Postoji ogromna provalija, međutim, između sposobnih oficira i izuzetnog vođe. To vojska odmah oseti; narod, gotovo isto tako brzo. Ja te neću pitati da li ti je stalo do života tvojih trupa. Suviše smo bliski u tom pogledu, ti i ja, tako da mi se pričinjava da čujem moj glas u svemu što si ti rekla. Čezneš za pobedom, a znaš, kao što znam i ja, da bi vam pobeda bila verovatnija kad bi ti, lično, komandovala svojim trupama. Kad je tako, zar se nećeš saglasiti da bi bila izdaja ako bi bilo koji drugi..."
<BR>&nbsp;&nbsp;&nbsp;&nbsp;&nbsp;Poto mu upade u reč. "Bilo koji drugi podanik trivigauntske Rani."
<BR>&nbsp;&nbsp;&nbsp;&nbsp;&nbsp;"Ako bi", nastavi Usik, "bilo koji drugi podanik vaše vladarke pokušao da spreči tvoj povratak na komandno mesto? Ovo nije pitanje bez osnova u datoj situaciji."
<BR>&nbsp;&nbsp;&nbsp;&nbsp;&nbsp;"Misliš da neko to pokušava? Želim znati."
<BR>&nbsp;&nbsp;&nbsp;&nbsp;&nbsp;"Čekaj, ja ću", reče Mejtera Nana. Njeno maleno, lepuškasto lice blistalo je energijom i odlučnošću. "Želiš ratovati protiv mene, Sijuf, zbog onoga što si čula o meni. A meni se ne ratuje protiv tebe; štaviše, to je poslednje što bih želela. Ja hoću mir. Hoću kraj ovih glupavih sukoba, a svi u mom gradu, i u tvom, da se vrate normalnom životu. Ali jasno je bilo, još od onog pokušaja vaših uhoda da nas pohapse, da dokle god vi držite našeg Kaldea, mira ne može biti. Pretpostaviću da je to tebi jasno, jer, ako ti nije jasno, onda je sva ostala priča uzaludna."
<BR>&nbsp;&nbsp;&nbsp;&nbsp;&nbsp;"Zarobljenica, takođe." Sijuf prstom dodirnu svoja prsa.
<BR>&nbsp;&nbsp;&nbsp;&nbsp;&nbsp;"Tako je! Uštedela si mi mnogo vremena. Imamo te, ali na jedan vrlo značajan način ne želimo te, jer tvog grad je spreman da krene u rat samo da bi tebe izbavio. Pametno bi bilo, dakle, da damo tebe u zamenu za našeg Kaldea. Tada bi mir bio moguć, ali ako do mira ipak ne bi došlo, borile bismo se ti i ja, a to je ono što želiš."
<BR>&nbsp;&nbsp;&nbsp;&nbsp;&nbsp;Sijuf je prekide kratkim pokretom ruke, kao osoba naviknuta na trenutnu poslušnost drugih. "Obećah vašem Pesku da ću osloboditi svetog čoveka Inkusa i Mejteru Mermer. Ona tvoja priateljica?"
<BR>&nbsp;&nbsp;&nbsp;&nbsp;&nbsp;"Jeste, ona mi je prijateljica", reče Mejtera Nana. Pogleda u Usika, ali ovaj ne reče ništa. "Ti si prevarila narednika Peska i kaplara Hamerstona. Znaš da je tako. Naime, kad si obećavala da ćeš pustiti to dvoje zarobljenika, znala si da se oni već nalaze u vašoj vazdušnoj lađi."
<BR>&nbsp;&nbsp;&nbsp;&nbsp;&nbsp;"Za ovo, dvoboi, između tebe i mene, iednog dana, možda, kad se nađem na slobodi. Nisam znala, Nano. Da ti imaš posla sa generalicom Sabom svaki dan, kao ia, znala tada da kod vazdušne lađe ono što važi pri dizastoru, već u podne možda ne važi, a kamoli sutra ili prekosutra. Pustite me. Ia ih vratim i oslobodim. Kaldea Svilu takođe."
<BR>&nbsp;&nbsp;&nbsp;&nbsp;&nbsp;Sledećih sekund ili dva, Mejtera Nana je, skupljenih usana, samo proučavala Sijuf. "U redu, prihvatam to. Izvinjavam se."
<BR>&nbsp;&nbsp;&nbsp;&nbsp;&nbsp;Poto se sitno nasmeja.
<BR>&nbsp;&nbsp;&nbsp;&nbsp;&nbsp;"Ali čini se da vaša lađa još nije doletela do Trivigauntea. Da li te to uznemirava?"
<BR>&nbsp;&nbsp;&nbsp;&nbsp;&nbsp;Sijuf odmahnu glavom. "Noćas, verovatno. Ili ujutro."
<BR>&nbsp;&nbsp;&nbsp;&nbsp;&nbsp;Usik zabrunda: "Pretpostavimo da ja kažem: sutra po podne. Tvrdim da tvoje znanje, generalisima, nije tako duboko kao što ti glumiš da jeste. Sutra po podne!"
<BR>&nbsp;&nbsp;&nbsp;&nbsp;&nbsp;Sijuf slegnu ramenima. "Ako ti tako kažeš. Možda."
<BR>&nbsp;&nbsp;&nbsp;&nbsp;&nbsp;"U tom slučaju, ja nudim sledeću pretpostavku. Ne pre spuzastora u fejdan. Šta bi rekla na to?"
<BR>&nbsp;&nbsp;&nbsp;&nbsp;&nbsp;"Budalom te nazvala. Ta vazdušna lađa za toliko vremena ode i opet se nad Viron vrati."
<BR>&nbsp;&nbsp;&nbsp;&nbsp;&nbsp;"Tačno", reče Usik. Poče namotavati beli, dugački vrh jednog svog brka oko prsta. "Mi smo, generalisima, stupili u vezu sa gradom Trivigaunteom, pomoću stakla. Razgovarali smo sa vašom ministarkom rata. Objasnili smo joj kako stvari stoje ovde i ponudili smo da te razmenimo za Kaldea Svilu."
<BR>&nbsp;&nbsp;&nbsp;&nbsp;&nbsp;"A oni su to odbili", reče savetnik Daždevnjak. "Nisu hteli ni da razgovaraju o toj mogućnosti, tako mi Scile! Želeli bismo čuti tvoje komentare."
<BR>&nbsp;&nbsp;&nbsp;&nbsp;&nbsp;"Nudim nešto bolje. Da ja razgovaram sa njom."
<BR>&nbsp;&nbsp;&nbsp;&nbsp;&nbsp;Poto se nasmeja gromko, na sav glas, i poče se pljeskati po butini. "E, ovo je prebogato, prebogato! A ti ni da se osmehneš, draga moja mlada generalice. Kako to postižeš?" Okrete se opet Sijufi. Obratio joj se preko jedne prazne stolice. "Ti si već govorila sa njom. Nije nimalo pomoglo."
<BR>&nbsp;&nbsp;&nbsp;&nbsp;&nbsp;"Ne govorila. Abandža, u moie ime, možda."
<BR>&nbsp;&nbsp;&nbsp;&nbsp;&nbsp;Mejtera Nana reče: "Mi mislimo da je to politika. Kad kažem 'mi', time podrazumevam: generalisimo Usik i ja. Interna politika tvog grada. Želeli bismo potvrdu toga, kao i neke predloge o mogućim pravcima našeg daljeg delovanja."
<BR>&nbsp;&nbsp;&nbsp;&nbsp;&nbsp;"Ako istina to što kažeš..." Sijuf opet slegnu ramenima.
<BR>&nbsp;&nbsp;&nbsp;&nbsp;&nbsp;Usik progunđa: "U svakom gradu postoje unutrašnji razdori, generalisima."
<BR>&nbsp;&nbsp;&nbsp;&nbsp;&nbsp;"I u mom. Naša ministarka rata, njeno ime ne kazuiete. Ljam? Sa ožiljkom ovde?" Sijuf dodirnu gornju usnu.
<BR>&nbsp;&nbsp;&nbsp;&nbsp;&nbsp;Daždevnjak i Mejtera Nana klimnuše glavom.
<BR>&nbsp;&nbsp;&nbsp;&nbsp;&nbsp;"Nemoguće. Moi grad ima politiku, kao što vaš generalisimo kaže. Sporenja, zavere, mržnje. Ima toga itekako. Ali Ljam meni naibliskia. Ako ia ovde propadnem, propala i ona. Razumete? Izgubiće ministarski položai, možda i glavu."
<BR>&nbsp;&nbsp;&nbsp;&nbsp;&nbsp;Usik pogleda generalisimu Sijuf suženim očima. "Kažeš, generalisima, da je nemoguće da ona tebe izda?"
<BR>&nbsp;&nbsp;&nbsp;&nbsp;&nbsp;"Nemoguće, osim ako izda sebe samu!"
<BR>&nbsp;&nbsp;&nbsp;&nbsp;&nbsp;Poto reče, tonom kao da pevuši: "Jesam li rekao, jesam li rekao!"
<BR>&nbsp;&nbsp;&nbsp;&nbsp;&nbsp;"On misli da je vaša vazdušna lađa srušena, ili da je, na neki način, skrenula sa kursa", Mejtera Nana reče, natmurena. "Oni u Trivigaunteu, naravno, neće to da priznaju. Generalisimo Usik i ja mislimo da je verovatnije da su to neke trivigauntske igre, ali savetnik Poto je primio jedan izveštaj u kome se tvrdi da je lađa otišla. Sada kao da preovladava utisak da je on, savetnik Poto, u pravu. To je vrlo nepovoljno."
<BR>&nbsp;&nbsp;&nbsp;&nbsp;&nbsp;"Ali mi ćemo tebe, svejedno, pustiti", reče Poto generalisimi Sijuf. "Zar nije to lepo od nas?" On žustro iskoči iz stolice, priđe vratima i povika: "Možete ih poslati unutra!"
<BR>&nbsp;&nbsp;&nbsp;&nbsp;&nbsp;Vrata se otvoriše; pokaza se da kvaku drži jedan vojnik. Uđoše dve žene, Ljubičica i Sijuf, ruku pod ruku. Sijuf za stolom se zapanjeno, otvorenih usta, zagleda u drugu Sijuf.
<BR>&nbsp;&nbsp;&nbsp;&nbsp;&nbsp;"Vreme je da ti odeš, fufice moja draga", reče joj Poto. "Ne želimo te, mada te mnogi, siguran sam, žele. Generalisima, izvoli sesti. Biću s tobom za tren."
<BR>&nbsp;&nbsp;&nbsp;&nbsp;&nbsp;"Zar ia da sednem uz ovo biološko stvorenje?" upita druga Sijuf. "Ne volim to. Rekli ste da me pošaljete u moiu hordu. Kad vi uradite tako?"
<BR>&nbsp;&nbsp;&nbsp;&nbsp;&nbsp;"Ti ćeš pobeći", objasni Daždevnjak prvoj Sijuf. "Tačnije, ona će."
<BR>
<BR>&nbsp;&nbsp;&nbsp;&nbsp;&nbsp;"Suviše tu ima nekakve magije", reče Hadale i sruči se u jedno od udobnih, crnom štavljenom kožom obloženih sedišta u pilotskoj kabini. "Kako u vašem gradu, tako i u našoj vazdušnoj lađi sada kad si ti prisutan. U našem gradu se priča da ste svi vi nekakve utvare, ali ja u to nisam verovala. Trebalo je da verujem i da utrostručim. Ti si nekakav čarobnjak, Kalde, rekla bih čak i glavni - da nisam videla onog starca koji je sedeo između naše generalisime i generalice Sabe."
<BR>&nbsp;&nbsp;&nbsp;&nbsp;&nbsp;"Ona govori o Njegovoj svesnosti", reče Svila Zumbuli; prepun oduševljenja i strahopoštovanja, pokušavao je da zuri u sve stvari oko sebe istovremeno. "Ovo je kao u konzervatorijumu..."
<BR>&nbsp;&nbsp;&nbsp;&nbsp;&nbsp;Oreb graknu: "Lo-še", u isti mah kad Tik, migoljeći se u Zumbulinim rukama, reče: "Zaoooo."
<BR>&nbsp;&nbsp;&nbsp;&nbsp;&nbsp;"Tri motora stala." Hadale je sumorno zurila kroz najbliži stakleni pravougaonik. Osmatrala je oblake, koji su se razmicali, i stenoviti i peščani predeo koji se ispod njih ukazivao. "Šta zahtevate vi? Da se predamo? Pre ću vas postreljati, a onda oprobati sreću u pustinji."
<BR>&nbsp;&nbsp;&nbsp;&nbsp;&nbsp;"Ako je tako, ne tražimo da se predate", reče Zumbula.
<BR>&nbsp;&nbsp;&nbsp;&nbsp;&nbsp;"Mi u svakom slučaju ne tražimo vašu predaju", reče Svila. "Ja nikakvo magično biće nisam; jedva da sam, još, i augur. Zapravo se više ne osećam kao augur."
<BR>&nbsp;&nbsp;&nbsp;&nbsp;&nbsp;"Reče mi generalica Saba pre neki dan da vi o našim nastupanjima čitate u ovčijim crevima. Poričeš li to?"
<BR>&nbsp;&nbsp;&nbsp;&nbsp;&nbsp;"Ne poričem, ali, opet, nije ni istinito. Poricanjem bih samo traćio vreme, zato ti veruj ako voliš verovati. Pet motora još radi. Da li je to dovoljno da se održimo u vazduhu?"
<BR>&nbsp;&nbsp;&nbsp;&nbsp;&nbsp;Navigatorka diže pogled sa svojih karata, ali samo na trenutak. Hadale pokaza prstom uvis. "Nije nama potreban nijedan motor za to, gas nas održava u vazduhu. Hoćemo li ostati bez ijednog motora?"
<BR>&nbsp;&nbsp;&nbsp;&nbsp;&nbsp;Svila razmotri ovo pitanje. "Ne mogu jemčiti, ali se svakako nadam da hoćemo."
<BR>&nbsp;&nbsp;&nbsp;&nbsp;&nbsp;"Ti se nadaš."
<BR>&nbsp;&nbsp;&nbsp;&nbsp;&nbsp;"Ne pu-ca", posavetova Oreb, nervozno, majoricu Hadele. "Do-bar mali."
<BR>&nbsp;&nbsp;&nbsp;&nbsp;&nbsp;"Moja je namera bila da stanu svih osam." Svila dopusti svojim očima da nekoliko trenutaka uživaju, kao na bogatoj gozbi, u Hadalinoj lepoti. "Najviše me je zabrinjavala opasnost da, zbog mojih postupaka, Zumbula pogine. Nadao sam se da neće doći do toga, a sad, kad znam da neće, veoma se radujem. Ja sam zbog nje izdao svog boga i strašno sam se plašio da će me sustići osveta, kao što se već, u takvim stvarima, dešava."
<BR>&nbsp;&nbsp;&nbsp;&nbsp;&nbsp;Zumbula premesti njegovu šaku na meku toplinu svoje butine. "Izdao si Izvanaša za moje dobro? Ja od tebe nikad ne bih zatražila da to učiniš."
<BR>&nbsp;&nbsp;&nbsp;&nbsp;&nbsp;Hadale se okrete pilotkinji. "Tih pet još imamo?"
<BR>&nbsp;&nbsp;&nbsp;&nbsp;&nbsp;Pilotkinja klimnu glavom. "Ali kroz ovakav vetar ne možemo osobito dobro napredovati sa samo pet, majorice."
<BR>&nbsp;&nbsp;&nbsp;&nbsp;&nbsp;Zumbula upita: "Pa, zar ne letimo ka jugu u svakom slučaju? Zar nas vetar ne nosi ka jugu - dakle, ka Trivigaunteu? Neko reče nešto tako."
<BR>&nbsp;&nbsp;&nbsp;&nbsp;&nbsp;"Da, nosi nas ka jugu", reče joj Hadale gorko, "ali ne ka Trivigaunteu. Leteli smo približno jedan sat na istok pre nego što je prvi od motora otkazao."
<BR>&nbsp;&nbsp;&nbsp;&nbsp;&nbsp;"Skretanje ka pravcu sever-severozapad, majorice", prijavi pilotkinja.
<BR>&nbsp;&nbsp;&nbsp;&nbsp;&nbsp;Tik, koji se oslobodio iz Zumbulinih ruku, sada se uzdiže na zadnje noge i potapka majoricu Hadale po kolenu. "Sviiii liii veeee ruuu. Sveee dooo boooo."
<BR>&nbsp;&nbsp;&nbsp;&nbsp;&nbsp;"To ti on kaže da treba da veruješ mom mužu, jer će onda sve biti dobro", prevede Zumbula. "On je, dakako, u pravu, a koliko se ja razumem u te stvari, ovo što moj muž priča da je izdao nekog boga - na to ne obraćaj mnogo pažnje. On, on... uh, kako to da objasnim! On večito pripisuje sebi neke bezvezne krivice. Izvinjava se što me je stegao prejako, a ja baš tad priželjkujem da me stegne još jače. Razumeš?"
<BR>&nbsp;&nbsp;&nbsp;&nbsp;&nbsp;"Taj tvoj katahrest je govornik za našu boginju, pa ja, navodno, treba da mu verujem, je li?"
<BR>&nbsp;&nbsp;&nbsp;&nbsp;&nbsp;"Nisam to rekla." Zumbula sede. "Ali bih verovatno rekla, da sam smatrala da ćeš ti takvu tvrdnju prihvatiti. Moguće je i ovo: da nam nikakva boginja ništa ne saopštava, ali da je Tik, svejedno, u pravu."
<BR>&nbsp;&nbsp;&nbsp;&nbsp;&nbsp;"Taaa koooo", potvrdi Tik.
<BR>&nbsp;&nbsp;&nbsp;&nbsp;&nbsp;Svila se osmehnu. "Pretpostavljam da generalica Saba više ne upravlja ovim brodom. Gde je ona?"
<BR>&nbsp;&nbsp;&nbsp;&nbsp;&nbsp;"Na svom ležaju, a tri vojnikinje stražare nad njom. Neću pitati kako si je naveo da poludi. Sigurna sam da mi ne bi rekao."
<BR>&nbsp;&nbsp;&nbsp;&nbsp;&nbsp;"Nisam ja to učinio." Svila se nagnu nad instrument-tablu, koja je imala oblik polumeseca, da bolje osmotri pustinju ispod lađe. "Samo sam sredio da bude posednuta. Videla si istu stvar i za večerom kod nas. Sada ti komanduješ? Niko nije iznad tebe?"
<BR>&nbsp;&nbsp;&nbsp;&nbsp;&nbsp;"Samo ministarka rata. Kroz koji trenutak moraću joj podneti izveštaj o ovoj situaciji."
<BR>&nbsp;&nbsp;&nbsp;&nbsp;&nbsp;"Ne ka-že", posavetova Oreb.
<BR>&nbsp;&nbsp;&nbsp;&nbsp;&nbsp;"Kad kažeš 'o ovoj situaciji', time misliš na..."
<BR>&nbsp;&nbsp;&nbsp;&nbsp;&nbsp;"Na kvar tri motora. Još pre toga sam joj prijavila da je Saba skrenula ka istoku; to sam morala. Nadala sam se da ćeš ti dozvoliti popravku mašina pre nego što prijavim i to. Hoćeš li?"
<BR>&nbsp;&nbsp;&nbsp;&nbsp;&nbsp;"To ne mogu." Svila sede do Zumbule. "A ne bih i da mogu. Našli bismo se na samom početku: Njorkini ljudi bi pokušavali da osvoje lađu, izginuli bi svi. Mislim, svi mi. Kad sam rekao da sam izdao Izvanaša, stvarno sam imao takav osećaj..."
<BR>&nbsp;&nbsp;&nbsp;&nbsp;&nbsp;"Vetar je sada pravo sa zapada, majorice", saopšti pilotkinja.
<BR>&nbsp;&nbsp;&nbsp;&nbsp;&nbsp;"Kurs?"
<BR>&nbsp;&nbsp;&nbsp;&nbsp;&nbsp;"Jugoistok, majorice. Mogli bismo se spustiti malo niže."
<BR>&nbsp;&nbsp;&nbsp;&nbsp;&nbsp;"Učini to." Hadale razmisli. "Sto pedeset lakata." Ona se opet okrete Svili. "Plašio si se da ćemo se srušiti. To se i može desiti. Opasno je leteti ovako nisko pri vremenu ovako vetrovitom. Ako nas dohvati neka silazna vazdušna struja, gotovi smo. Ali na manjoj visini vetar neće biti ovako jak."
<BR>&nbsp;&nbsp;&nbsp;&nbsp;&nbsp;Zumbula užasnuto, šumno udahnu, a Svila reče: "Osećam da se spuštamo. Jednom sam se vozio u pokretnoj sobi koja se spuštala ovako."
<BR>&nbsp;&nbsp;&nbsp;&nbsp;&nbsp;"Ti bi hteo da letimo na istok. Naterao si generalicu Sabu da nam to naredi."
<BR>&nbsp;&nbsp;&nbsp;&nbsp;&nbsp;On opet klimnu glavom i osmehnu se. "U Glavni procesor. Njorka je rešio da sprovede Pesov plan, a to isto želi i Izvanaš, i zato sam imao osećaj da izdajem Izvanaša kad sam uradio ono što sam uradio vašim motorima. Ali kad bih dopustio da Njorka izvede svoj pokušaj, tek time ništa ne bi bilo postignuto; a ja nisam umeo smisliti nikakav drugi način da ga sprečim."
<BR>&nbsp;&nbsp;&nbsp;&nbsp;&nbsp;"I zato sada, kad nemamo dovoljno motorne snage da se izborimo sa ovim vetrom, ti upotrebljavaš svoju magiju da bi to nekako rešio."
<BR>&nbsp;&nbsp;&nbsp;&nbsp;&nbsp;Svila zavrte glavom. "Ni to ne mogu. Ja sad mogu samo jedno: da se molim. A molitva nije nikakva magija, molitva je, naprosto, moljakanje. Molio sam se već neko vreme, možda su me bogovi i čuli."
<BR>&nbsp;&nbsp;&nbsp;&nbsp;&nbsp;On duboko udahnu. "Ti, majorice, želiš da ti svi motori opet prorade. Da sačuvaš ovu vazdušnu lađu i da me izručiš svojim starešinama u Trivigaunteu; svakako ti je jasno, kao i meni, da niko od ovih preostalih zarobljenika nije mnogo važan."
<BR>&nbsp;&nbsp;&nbsp;&nbsp;&nbsp;Hadale polako klimnu glavom.
<BR>&nbsp;&nbsp;&nbsp;&nbsp;&nbsp;"Mi možemo sve to postići, ako samo pristaneš na saradnju. Odvedi nas u Glavni procesor, kao što Pes zapoveda, a Izvanaš želi. Njorka i njegova družina onda će odleteti iz ovog svita, čime će izvršenje Pesovog plana biti započeto. Zumbula i ja ćemo se vratiti..."
<BR>&nbsp;&nbsp;&nbsp;&nbsp;&nbsp;"Ćuti!" reče Hadale i nagnu glavu, osluškujući.
<BR>&nbsp;&nbsp;&nbsp;&nbsp;&nbsp;Pilotkinja reče: "Stao je i broj sedam, gospođo." Odsustvo ma i najmanjeg traga osećanja u njenom glasu najbolje je pokazalo kako se, zapravo, osećala.
<BR>&nbsp;&nbsp;&nbsp;&nbsp;&nbsp;"Diži nas što pre. Do nadomak oblaka."
<BR>&nbsp;&nbsp;&nbsp;&nbsp;&nbsp;Zumbula upita Svilu: "Pa, zar neće vetar tamo biti još jači?"
<BR>&nbsp;&nbsp;&nbsp;&nbsp;&nbsp;Hadale ustade i poče osmatrati pustinju ispod lađe. "Biće mnogo jači, ali ćemo mi uskoro sleteti i pokušati da popravimo mašine. Ako to ne uspe, barem nećemo biti odneti još dalje od Trivigauntea. Treba nam velika ravna površina za sletanje, i to, ako je moguće, nadomak neke oaze."
<BR>&nbsp;&nbsp;&nbsp;&nbsp;&nbsp;"Ne do-le", posavetova Oreb oštro; a Zumbula poče: "Kad bi poletela u Glavni procesor, kao što Svila..."
<BR>&nbsp;&nbsp;&nbsp;&nbsp;&nbsp;Hadale se naglo okrete ka njoj. "On ne može da popravi motore. To je sam priznao."
<BR>&nbsp;&nbsp;&nbsp;&nbsp;&nbsp;Ustao je i Svila. Tiho, maltene šapatom, on reče: "Moraš imati vere, majorice."
<BR>&nbsp;&nbsp;&nbsp;&nbsp;&nbsp;"Dobro, imam vere. Sfikso od mačeva, pomozi nam! Ali sad mi treba mesto za sletanje."
<BR>&nbsp;&nbsp;&nbsp;&nbsp;&nbsp;"Rekao sam da ne mogu popraviti tvoje motore. Rekao sam tako zato što je to istina. Ali trebalo je da dodam - i, evo, sad dodajem - da bi se možda mogao naći neki način da oni ipak budu opravljeni, kad bismo mi slušali volju božiju umesto da joj prkosimo..."
<BR>&nbsp;&nbsp;&nbsp;&nbsp;&nbsp;"Majorice!" reče pilotkinja, pokazujući prstom.
<BR>&nbsp;&nbsp;&nbsp;&nbsp;&nbsp;"Vidim ih. Možeš li nas navući tamo?"
<BR>&nbsp;&nbsp;&nbsp;&nbsp;&nbsp;"Mislim da mogu, majorice. Pokušaću."
<BR>&nbsp;&nbsp;&nbsp;&nbsp;&nbsp;Svila se nagnu napred, poče žmirkati. Zumbula reče: "Nešto kao mravi, ali mnogo liga daleko."
<BR>&nbsp;&nbsp;&nbsp;&nbsp;&nbsp;"To je karavan", reče Hadale Svili. "Mogao bi biti naš. Ali i ako nije, imaće hranu i vodu. Nekoliko nas može odjahati do grada da dovede spasilački pohod."
<BR>&nbsp;&nbsp;&nbsp;&nbsp;&nbsp;"Nadam se, samo, da su prijateljski raspoloženi", progunđa Zumbula.
<BR>&nbsp;&nbsp;&nbsp;&nbsp;&nbsp;Hadale protrlja ruke. Izgledala je, sada, deset godina mlađa. "Biće prijateljski raspoloženi, uskoro. Ja ovde imam dva voda pterovojnikinja."
</P></TD></TR></TABLE>
<P class="next">
<A HREF=p16.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
