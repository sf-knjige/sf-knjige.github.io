<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>SUSRET SA ČOPOROM
<P>&nbsp;&nbsp;&nbsp;&nbsp;&nbsp;35.
<BR>&nbsp;&nbsp;&nbsp;&nbsp;&nbsp;Daleka zvezda se zaustavila u podnožju jedne male uzvišice, usamljenog brežuljka sred inače sasvim ravnog predela. Gotovo ni ne razmišljajući, Treviz postavi svoj brod na to mesto smatrajući uputnim da ga ne učini suviše uočljivim iz bilo kog pravca, bar sa većih odstojanja.
<BR>&nbsp;&nbsp;&nbsp;&nbsp;&nbsp;"Spoljna temperatura iznosi dvadeset četiri stepena celzijusova", obavesti on svoje saputnike, "vetar duva iz pravca zapada brzinom od oko jedanaest kilometara na čas, i nebo je delimično prekriveno oblacima. Kompjuter ne raspolaže sa dovoljno podataka o vazdušnim strujanjima na planeti da bi mogao da predskaže kakvo će vreme dalje biti. Međutim, budući da vlažnost vazduha iznosi samo četrdeset odsto, jedva da ima izgleda za kišu. Sve u svemu, rekao bih da smo odabrali povoljnu geografsku širinu, ili prijatno godišnje doba što posle Komporelena predstavlja pravo uživanje."
<BR>&nbsp;&nbsp;&nbsp;&nbsp;&nbsp;"Pretpostavljam", primeti Pelorat, "da će vremenske prilike ovde, što se god planeta bude više izlagala propadanju, biti sve biže krajnostima."
<BR>&nbsp;&nbsp;&nbsp;&nbsp;&nbsp;"U to sam sasvim sigurna", složi se Blis.
<BR>&nbsp;&nbsp;&nbsp;&nbsp;&nbsp;"Budite u to sigurni koliko god želite", dobaci joj Treviz. "Za nas to neće predstavljati smetnju još hiljadama godina. Ovog časa, međutim, nalazimo se na jednoj prijatnoj planeti, i takva će ostati dokle god budemo živeli, kao i znatno posle toga."
<BR>&nbsp;&nbsp;&nbsp;&nbsp;&nbsp;Dok je govorio, stavljao je oko pasa jedan široki pojas i Blis ga, videvši to, oštro upita: "Šta vam je to, Trevize?"
<BR>&nbsp;&nbsp;&nbsp;&nbsp;&nbsp;"Moja stara svemiroplovačka navika", odgovori on. "Nemam ni najmanju nameru da na jedan potpuno nepoznat svet kročim nenaoružan."
<BR>&nbsp;&nbsp;&nbsp;&nbsp;&nbsp;"Da li, zaista, ozbiljno mislite da sa sobom ponesete oružje?"
<BR>&nbsp;&nbsp;&nbsp;&nbsp;&nbsp;"Dabome. Ovde, na desnom boku", on pljesnu šakom po futroli u kojoj se nalazilo neko masivno oružje, sa širokom cevi, "imam automatski pištolj, a ovde, na levom", on pokaza na neko manje oružje na čijoj cevi, međutim, nije bilo nikakvog otvora, "držim neuronski bič."
<BR>&nbsp;&nbsp;&nbsp;&nbsp;&nbsp;"Dve vrste sprava za ubijanje", reče Blis zgađeno.
<BR>&nbsp;&nbsp;&nbsp;&nbsp;&nbsp;"Samo jedna. Samo automatski pištolj ubija. Neuronski bič samo razdražuje reflekse bola u nervnom sistemu, mada je, priznajem, osećaj takav da poželite da ste zaista mrtvi. Bar, tako su mi rekli. Na svu sreću, još se nikada nisam našao na njegovom pogrešnom kraju."
<BR>&nbsp;&nbsp;&nbsp;&nbsp;&nbsp;"Zbog čega uzimate oružje?"
<BR>&nbsp;&nbsp;&nbsp;&nbsp;&nbsp;"Rekao sam vam već. Ovo je neprijateljski svet."
<BR>&nbsp;&nbsp;&nbsp;&nbsp;&nbsp;"Trevize, ovo je pust svet."
<BR>&nbsp;&nbsp;&nbsp;&nbsp;&nbsp;"Da li je baš tako? Po svemu sudeći, nema traga nekom tehnološkom društvu, ali je moguće da postoje neki njegovi preostaci, koji su ponovo zapali u divljaštvo. Malo je verovatno da bi raspolagali ičim osim močugama i kamenicama, ali i one ubijaju, znate."
<BR>&nbsp;&nbsp;&nbsp;&nbsp;&nbsp;Blis nije izgledala nimalo srećno, ali ipak spusti glas u očiglednom nastojanju da bude uverljiva. "Trevize, nisam otkrila nikakvu ljudsku mentalnu aktivnost ovde. To znači da nema ni divljaka, bilo kakve vrste; nikakve, zapravo, čak ni pripadnika nekog post-tehnološkog društva."
<BR>&nbsp;&nbsp;&nbsp;&nbsp;&nbsp;"U tom slučaju, neće biti ni razloga da upotrebim svoje oružje", odvrati Treviz. "Šta mari, dakle, ako ga ponesem sa sobom? Učiniće me samo malo težim, i budući da sila teže ove planete na njenoj površini iznosi tek nešto preko dvadeset odsto sile teže na Terminusu, čini mi se da me nošenje oružja neće suviše opteretiti... Čujte, brod kao brod je nenaoružan, ali sitnog oružja na njemu ima u pristojnim količinama. Predlažem da i vas dvoje..."
<BR>&nbsp;&nbsp;&nbsp;&nbsp;&nbsp;"Nipošto", smesta odvrati Blis. "Neću ni najmanji pokret učiniti u cilju ubijanja - niti, isto tako, da prouzrokujem bol."
<BR>&nbsp;&nbsp;&nbsp;&nbsp;&nbsp;"Nije ovde reč o ubijanju, već o tome da se sačuva vlastita koža - ukoliko shvatate šta hoću da kažem."
<BR>&nbsp;&nbsp;&nbsp;&nbsp;&nbsp;"Mogu sebe da zaštitim na svoj sopstveni način."
<BR>&nbsp;&nbsp;&nbsp;&nbsp;&nbsp;"Janove?"
<BR>&nbsp;&nbsp;&nbsp;&nbsp;&nbsp;Pelorat je oklevao. "Na Komporelenu nismo nosili oružje."
<BR>&nbsp;&nbsp;&nbsp;&nbsp;&nbsp;"Ma hajde, Janove. Na Komporelenu smo znali sa čime se susrećemo: sa svetom povezanim sa Zadužbinom. Pored toga, strpali su nas u pritvor čim smo pomolili glave. I da smo nosili oružje, smesta bi nam ga oduzeli. Hoćeš li atomski pištolj?"
<BR>&nbsp;&nbsp;&nbsp;&nbsp;&nbsp;Pelorat odmahnu glavom. "Nikada nisam služio vojsku, stari druže. Ne bih znao ni kako da upotrebim ijednu od tih sprava niti bih, u slučaju opasnosti, uopšte imao vremena da na njih mislim. Jednostavno, nastojao bih da pobegnem - i bio ubijen."
<BR>&nbsp;&nbsp;&nbsp;&nbsp;&nbsp;"Pele, ne preti ti nikakva opasnost", napomenu Blis odlučnim glasom. "Gea te drži pod mojom/svojom zaštitom, baš kao i tu junačinu pored tebe."
<BR>&nbsp;&nbsp;&nbsp;&nbsp;&nbsp;"Dobro", složi se Treviz. "Nipošto se ne protivim da budem pod zaštitom, ali ja nisam nikakva junačina. Želim samo da se dvostruko obezbedim, i ukoliko ne bude bilo nikakvog razloga da se mašim i za jednu od ovih stvarčica - biću, obećavam vam, savršeno zadovoljan. Pa ipak, moram imati oružje uza se."
<BR>&nbsp;&nbsp;&nbsp;&nbsp;&nbsp;On sa ljubavlju potapša i pištolj i bič, i dodade: "A sada, stupimo na ovaj svet čijim tlom možda, ljudske noge nisu koračale već hiljadama godina."
<BR>
<BR>&nbsp;&nbsp;&nbsp;&nbsp;&nbsp;36.
<BR>&nbsp;&nbsp;&nbsp;&nbsp;&nbsp;"Imam utisak", oglasi se Pelorat, "da bi već moralo biti kasno po podne, pa ipak sunce je još prilično visoko, kao da je, možda, tek blizu podneva."
<BR>&nbsp;&nbsp;&nbsp;&nbsp;&nbsp;"Pretpostavljam", odvrati Treviz, pogleda uprtog u spokojni predeo što ih je okruživao, "da takav utisak imaš zbog pretežno narandžaste boje ovdašnjeg sunca, kao kod nas u smiraj dana.
<BR>&nbsp;&nbsp;&nbsp;&nbsp;&nbsp;Međutim, ukoliko još budemo ovde kada stvarno bude zalazilo, i ukoliko ne bude oblaka, možda će biti znatno crvenije nego što smo navikli da bude neko sunce. Ne znam samo da li bi to u tebi izazvalo ushićenost ili potištenost... Što se toga tiče, na Komporelenu smo možda bili još bliži krajnostima, samo što to nismo primetili, jer smo skoro sve vreme proveli unutra."
<BR>&nbsp;&nbsp;&nbsp;&nbsp;&nbsp;Lagano se okretao oko sebe, pažljivo osmatrajući okolinu u svim pravcima. Pored gotovo neuočljive neobičnosti sunčeve svetlosti, bio je tu i jasno raspoznatljiv miris ovog sveta - ili bar dela u kome su se nalazili. Pomalo je podsećao na buđ, ali daleko od toga da je bio neprijatan.
<BR>&nbsp;&nbsp;&nbsp;&nbsp;&nbsp;Drveće unakolo bilo je osrednje visine, i izgledalo je staro, sa čvornovatom korom i stablima pomalo naherenim, mada nije bilo jasno da li je razlog tome bio vetar koji je postepeno duvao u jednom pravcu ili se, pak, razlog krio u tlu koje je na tom mestu bilo neke čudne boje. Da li je to ovakvo drveće davalo ovom svetu izgled nečeg sablasnog, ili je u pitanju bilo nešto drugo - manje opipljivo?
<BR>&nbsp;&nbsp;&nbsp;&nbsp;&nbsp;"Šta nameravate da preduzmete, Trevize?" upita Blis. "Sigurna sam da nismo prevalili sav ovaj put da bismo samo uživali u ovom prizoru."
<BR>&nbsp;&nbsp;&nbsp;&nbsp;&nbsp;"U stvari", odgovori Treviz, "to bi najverovatnije i trebalo, u ovom trenutku, da bude moj deo posla. Predlažem da Janov pođe da prouči ovo mesto. Tamo, u onom pravcu, nalaze se neke razvaline, i on je jedini koji će umeti da proceni vrednost nekih zapisa na koje bi možda mogao naići. Pretpostavljam da je u stanju da se razabere u pismenima ili filmovima na starogalaktičkom; ja, u svakom slučaju, nisam. A što se vas, Blis, tiče, zamišljam da biste radi da pođete s njim i da mu pružite svu potrebnu zaštitu. Ja ću, pak, ostati ovde i držati stražu nad spoljnim obodom šume."
<BR>&nbsp;&nbsp;&nbsp;&nbsp;&nbsp;"Držati stražu, očekujući - koga? Divljake sa močugama i kamenicama?"
<BR>&nbsp;&nbsp;&nbsp;&nbsp;&nbsp;"Možda." Osmeh koji mu je sve vreme lebdeo na usnama lagano izblede, i on izjavi: "Začudo, Blis, ovo me mesto čini pomalo uznemirenim. Ne znam tome razlog, ali je tako."
<BR>&nbsp;&nbsp;&nbsp;&nbsp;&nbsp;"Hajdemo, Blis", pozva je Pelorat. "Čitav svoj život proveo sam u naslonjači, kao sakupljač drevnih predanja, nikada zapravo ne držeći u rukama neki dokument do koga sam sam došao. Samo zamisli, kada bismo pronašli..."
<BR>&nbsp;&nbsp;&nbsp;&nbsp;&nbsp;Treviz ih je posmatrao kako se lagano udaljuju, svestan Peloratovog glasa koji se sve više gubio dok je naučnik željno hrlio prema ruševinama; Blis je ljupko koračala pokraj njega.
<BR>&nbsp;&nbsp;&nbsp;&nbsp;&nbsp;Odsutno osluškujući njihov razgovor, Treviz se konačno ponovo okrenu, s namerom da nastavi sa razgledanjem okoline. Čega bi tu, uopšte, moglo biti što bi izazivalo zebnju?
<BR>&nbsp;&nbsp;&nbsp;&nbsp;&nbsp;Iako je mnoge osmotrio iz svemira, Treviz, u stvari, još nikada nije zakoračio na neki svet na kome nije bilo ljudi. To su, po pravilu, bili mali svetovi, nedovoljno veliki da sačuvaju svoju vodu i vazduh, ali korisni kao zadata mesta okupljanja ili sastajanja tokom vojnih manevara (tokom njegovog života, kao ni tokom čitavog prethodnog stoleća, nije bilo nikakvog rata - ali su se manevri i dalje održavali), ili kao mesta na kojima su vršene popravke na brodovima u slučajevima zamišljene opasnosti. Brodovi su zalazili u orbite takvih svetova, ili se čak i spuštali na njih, ali on sam nikada nije ulučio priliku i da stupi na njihovo tle.
<BR>&nbsp;&nbsp;&nbsp;&nbsp;&nbsp;Da li je, dakle, nemir u njemu izazivala činjenica da se po prvi put našao na nekom pustom svetu? Da li bi ga, sada, prožimao isti osećaj i kada bi stajao na nekom od onih brojnih malenih, bezvazdušnih svetova na kakvima je boravio u svojim studentskim danima, pa i kasnije?
<BR>&nbsp;&nbsp;&nbsp;&nbsp;&nbsp;On odmahnu glavom. Ne, to u njemu ne bi pobuđivalo nikakav osećaj zebnje. U to je bio sasvim siguran. Imao bi na sebi svemirsku odeću, kao i bezbroj puta kada bi iz svog broda zakoračio u svemir. Takvo mu je stanje bilo veoma dobro poznato, i dodir sa nekom stenovitom gromadom ne bi u njemu proizveo nikakav poseban osećaj. Van svake sumnje!
<BR>&nbsp;&nbsp;&nbsp;&nbsp;&nbsp;Ali naravno... Sada na sebi nije imao svemirsku odeću.
<BR>&nbsp;&nbsp;&nbsp;&nbsp;&nbsp;Sada je stajao na jednom svetu na kome bi život bio moguć, na kome se čovek mogao osećati ugodno koliko i na samom Terminusu - i znatno ugodnije nego na Komporelenu. Osećao je kako ga vetrić miluje po obrazima, toplotu sunca koje mu je grejalo leđa, i slušao šumorenje rastinja oko sebe. Sve je izgledalo tako prisno, osim što ovde nije bilo ljudskih bića - ili ih bar više nije bilo.
<BR>&nbsp;&nbsp;&nbsp;&nbsp;&nbsp;Pa, u čemu je onda bila stvar? Da li je odsustvo ljudi bilo ono što je ovaj svet činilo tako sablasnim? Da li je razlog bio taj što ovde ne samo da nije bilo ljudi - već što su ljudi sa njega nestali?
<BR>&nbsp;&nbsp;&nbsp;&nbsp;&nbsp;Nikada se, još, nije našao na nekom napuštenom svetu; nikad, zapravo, nije ni čuo za neki napušteni svet; nikada, najzad, nije ni pomislio da bi, ikada, neki svet mogao opstati bez ljudi. Svi svetovi za koje je do ovoga časa znao ostajali su, pošto ih ljudi jednom nasele, naseljeni zauvek.
<BR>&nbsp;&nbsp;&nbsp;&nbsp;&nbsp;Treviz podiže pogled prema nebu. Po svemu sudeći, samo su ljudi iščezli. Povremeno bi neka ptica minula obzorjem u koje je stajao zagledan, delujući, na neki način, prirodnije i od samog bledoplavog neba koje mu se ukazivalo između narandžastim prelivom prekrivenih oblaka. (Treviz je bio sasvim siguran da bi se, posle samo nekoliko dana provedenih na ovoj planeti, sasvim navikao na tu čudnovatu boju, i da bi i nebo i oblake prihvatio kao nešto sasvim uobičajeno.)
<BR>&nbsp;&nbsp;&nbsp;&nbsp;&nbsp;Sa drveća je dopirala pesma ptica i vazduh mu je donosio blago zujanje insekata. Blis je još na brodu pomenula leptirove, i evo, sada su bili tu - u iznenađujuće velikom broju i u više različitih, živopisnih boja.
<BR>&nbsp;&nbsp;&nbsp;&nbsp;&nbsp;Povremeno bi se začulo i šumorenje većih busenova trave što je rasla između drveća; međutim, nije bio sasvim siguran šta bi mogao biti razlog tom njihovom iznenadnom razgovoru.
<BR>&nbsp;&nbsp;&nbsp;&nbsp;&nbsp;Ni ta očigledna bujnost života u njegovoj blizini nije bilo ono što je iz dubina njegovog bića zazivalo strepnju. Kao što je Blis rekla, opasne zveri bile su prvo što je uklonjeno sa lica pripitomljene zemlje. Bajke iz njegovog detinjstva, kao i herojske fantazije iz njegovih dečačkih dana, bez ostatka su vezivane za jedan legendarni svet koji mora da je izrastao na maglovitim mitovima Zemlje. Hiperdrame što su se mogle pratiti na holoekranima bole su zakrčene čudovištima - lavovima, jednorozima, zmajevima, kitovima, brontosaurusima, medvedima. Bilo ih je na desetine čija imena nije uspeo da popamti; neka od njih bila su bez sumnje mitska, a možda i sva. Bilo je i životinjica što su grizle i bole, pa čak i biljaka koje je bilo veoma bolno dotaći - ali, razume se, samo u pripovestima. Čak je jednom čuo da su i nekadašnje pčele umele da ubodu; ali, dakako, stvarne pčele nisu mogle naneti zlo.
<BR>&nbsp;&nbsp;&nbsp;&nbsp;&nbsp;Veoma lagano, on krenu nadesno, idući obodom brežuljka. Trava je bila visoka i ravna, ali proređena; rasla je u busenovima. On zakorači među drveće, koje je takođe raslo u skupinama.
<BR>&nbsp;&nbsp;&nbsp;&nbsp;&nbsp;A onda ga spopade zevanje. Očigledno, ništa se uzbudljivo nije događalo, i on pomisli da bi se možda mogao povući na brod i malo dremnuti. Taman posla, bilo bi to nezamislivo. Očigledno, morao je ostati, spreman, na straži.
<BR>&nbsp;&nbsp;&nbsp;&nbsp;&nbsp;Možda bi trebalo i da se ponaša kao pravi stražar, da čvrstim korakom korača unakolo - jedan, dva, jedan, dva - i pri okretanju nalevo-krug lupka potpeticama, vitlajući, sve vreme, paradnim elektro-štapom. (Bilo je to oružje koje nijedan ratnik nije upotrebio već više od tri stoleća, ali je bilo bespogovorno potrebno pri vojnoj obuci, iz razloga koje niko nikada nije uspeo da dokuči).
<BR>&nbsp;&nbsp;&nbsp;&nbsp;&nbsp;Pri pomisli na to on se namršti, a odmah potom prođe mu kroz glavu da bi možda trebalo da se pridruži Blis i Peloratu, tamo u ruševinama. Ali čemu? Šta bi on tamo radio?
<BR>&nbsp;&nbsp;&nbsp;&nbsp;&nbsp;Ipak, pretpostavimo da uoči nešto što je Pelorat, iz nekog razloga, prevideo? Pa, biće dovoljno vremena da to uradi pošto se Pelorat vrati. Ukoliko je uopšte bilo nečega što je bilo lako uočiti - neka Pelorat baš bude taj kome će pripasti zadovoljstvo prvog otkrića.
<BR>&nbsp;&nbsp;&nbsp;&nbsp;&nbsp;Ali da nisu to dvoje zapali u neku nevolju? Gluposti! Kakva bi ih, uopšte, nevolja mogla ovde snaći?
<BR>&nbsp;&nbsp;&nbsp;&nbsp;&nbsp;Pored toga, ukoliko bi zaista bili u nevolji, svakako bi ga pozvali.
<BR>&nbsp;&nbsp;&nbsp;&nbsp;&nbsp;On se zaustavi i poče osluškivati. Ništa se nije čulo.
<BR>&nbsp;&nbsp;&nbsp;&nbsp;&nbsp;I iznova, gonjen neodoljivim porivom stražarske dužnosti, on stade da korača - jedan, dva, jedan, dva - udarajući tvrdo nogama po tlu, skidajući zamišljeni elektro-štap sa ramena, vitlajući njime, postavljajući ga, uspravno, pravo ispred sebe, pa ponovo izmahujući, čas jednim čas drugim krajem, i ponovo ga vraćajući na rame. I potom, lukava izraza lica, obazre se još jednom prema (sada već prilično udaljenom) brodu.
<BR>&nbsp;&nbsp;&nbsp;&nbsp;&nbsp;I istog časa sav se sledi; u stvarnosti, a ne u igri stražara.
<BR>&nbsp;&nbsp;&nbsp;&nbsp;&nbsp;Više nije bio sam.
<BR>&nbsp;&nbsp;&nbsp;&nbsp;&nbsp;Sve do tog časa nije ugledao nijedno živo biće, osim rastinja, insekata i po koje ptice koja bi povremeno minula. Niti je video niti čuo da se neko približava - ali sada, neka je životinja stajala između njega i broda.
<BR>&nbsp;&nbsp;&nbsp;&nbsp;&nbsp;Puka iznenađenost zbog neočekivane pojave omete ga za trenutak, i njegov mozak ne bi odmah u stanju da protumači ono što su mu oči ugledale. Prođe nekoliko, ne baš kratkih trenutaka, dok njegov um nije počeo ponovo da dejstvuje, omogućivši mu da prepozna stvorenje što se našlo pred njim.
<BR>&nbsp;&nbsp;&nbsp;&nbsp;&nbsp;Bio je to samo neki pas.
<BR>&nbsp;&nbsp;&nbsp;&nbsp;&nbsp;Treviz se baš nije mogao smatrati poznavaocem pasa. Nikada nije imao vlastitog psa, i nikada nije iskusio pravu provalu naklonosti kada bi nekoga od njih sreo. Ni ovog časa ne oseti ništa slično tome. Šta više, gotovo nestrpljivo pomisli da nije bilo sveta na kome ova stvorenja nisu bili u ljubavi sa čovekom. Postojalo je bezbroj pasmina, i Treviz je već odavno nosio u sebi sumorni utisak da je na svakom svetu postojala bar jedna vrsta karakteristična za taj svet. Pri svemu tome, sve te različite pasmine bile su međusobno bliske u jednom: sve su bile gajene zbog zabave, prikazivanja ili neke vrste korisnog rada - bile su odgajene da vole i veruju ljudima.
<BR>&nbsp;&nbsp;&nbsp;&nbsp;&nbsp;Upravo je to - ljubav i poverenje - bilo ono što Treviz nikada nije cenio. Jednom davno živeo je sa nekom ženom koja je imala psa. Taj pas, koga je Treviz trpeo samo za ljubav ženinu, razvio je i čuvao u sebi duboko usađenu, beskrajnu priveženost prema njemu - pratio ga je svuda kuda god bi krenuo, nalegao na njega u tenucima predaha (sa svih svojih dvadesetak kilograma), ostavljao na njemu svoje bale i dlake u najneočekivanijim trenucima, i urlikao i jadikovao pred vratima kada god su on i ta žena pokušavali da se predaju seksualnim zadovoljstvima.
<BR>&nbsp;&nbsp;&nbsp;&nbsp;&nbsp;Zahvaljujući, nesumnjivo, upravo tom iskustvu, u Trevizu se učvrstilo nepokolebljivo uverenje da je on, iz nekog razloga znanom samo psećem mozgu i psećoj sposobnosti da prepoznaje mirise, davno utvrđeni predmet psećeg obožavanja.
<BR>&nbsp;&nbsp;&nbsp;&nbsp;&nbsp;Sledstveno tome, kada je trenutak prvobitnog iznenađenja konačno minuo, on stade proučavati psa bez ikakve uzbuđenosti. Bio je to krupan pas, mršav i dugih nogu, vitak. Zagledao se u Treviza bez ikakvih vidljivih znakova naklonosti. Čekljusti su mu bile razjapljene, kao u nekoj vrsti iskežene dobrodošlice, ali su mu zubi, lako uočljivi, izgledali veliki i preteći, te Treviz priznade sebi istog časa da bi se osećao znatno ugodnije bez tog psa u svom vidnom polju.
<BR>&nbsp;&nbsp;&nbsp;&nbsp;&nbsp;A onda mu pade na um da pas, možda, nikada ranije nije ugledao neko ljudsko biće, kao ni da bezbrojni naraštaji njegovih predaka nisu imali prilike za to. Sasvim je bilo moguće da je iznenadna pojava jednog ljudskog bića u istoj onoj meri zapanjila i učinila neodlučnim psa, u kojoj je njegova pojava zaprepastila i preplašila čoveka. Pri svemu tome Treviz je, bar, brzo dokonao da je reč o psu, ali pas nije raspolagao takvom prednošću. I dalje je bio zbunjen, a možda i uzbuđen.
<BR>&nbsp;&nbsp;&nbsp;&nbsp;&nbsp;Očigledno, ne bi bilo nimalo mudro ostaviti jednu tako veliku životinju, i sa tako velikim zubima, u stanju uzbuđenosti. Trevizu poče da sviće da bi bilo neophodno da sa psom smesta uspostavi prijateljski odnos.
<BR>&nbsp;&nbsp;&nbsp;&nbsp;&nbsp;Veoma lagano, on stade da se primiče psu (bez ikakvih naglih kretnji, dakako). Ispružio je šaku spreman da dozvoli psu da je onjuši, i poče ispuštati blage, pomirljive zvuke, nešto poput 'Kučence moje malo', što izaziva u njemu snažan osećaj nelagodnosti.
<BR>&nbsp;&nbsp;&nbsp;&nbsp;&nbsp;I dalje očiju prikovanih za Treviza pas odstupi korak ili dva, kao u nepovernju, a onda mu se gornji deo njuške nabra i negde iz dubine začu se ražanje koje je odmah preraslo u hrapav urlik. Mada Treviz još nikada nije video psa koji se tako ponaša, ono što je ovaj pas ispoljavao nije se nikako drukčije moglo protumačiti do li kao gola pretnja.
<BR>&nbsp;&nbsp;&nbsp;&nbsp;&nbsp;Iz tog razloga Treviz se zaustavi i ostade nepokretan. Krajičkom oka on uhvati neki pokret sa jedne svoje strane i lagano se obazre. Još dva psa približavala su mu se iz tog pravca. Delovali su kao vesnici smrti, baš kao i ovaj što je stajao pred njim.
<BR>&nbsp;&nbsp;&nbsp;&nbsp;&nbsp;Vesnici smrti? Značenje spoja tih dveju reči tek mu se u tom času probi do uma; savršeno je odgovaralo položaju u kome se našao.
<BR>&nbsp;&nbsp;&nbsp;&nbsp;&nbsp;Srce mu odjednom poče snažno da udara. Prilaz brodu bio mu je odsečen. A ni u bekstvo se nije mogao nadati, tek tako nasumce, jer bi ga te duge pseće noge sustigle pre no što bi uopšte krenuo. Ukoliko ostane gde jeste i potegne pištolj, i ubije jednog psa, druga dva će već biti na njemu. U daljini je mogao da uoči još pasa kako mu se približavaju. Da li je postojao neki način pomoću koga su međusobno bili u vezi? Ili su, možda, lovili u čoporu?
<BR>&nbsp;&nbsp;&nbsp;&nbsp;&nbsp;Sasvim lagano poče se okretati ulevo, u pravcu gde još nije bilo pasa - barem, ne još. Lagano. Sasvim lagano.
<BR>&nbsp;&nbsp;&nbsp;&nbsp;&nbsp;I psi lagano pođoše za njim. Osećao je, sa potpunom izvesnošću, da je jedini razlog što nije bio smesta napadnut ležao u činjenici da psi nikad ranije nisu ni sreli ni omirisali ništa poput njega. Nisu raspolagali ničim što bi im moglo reći kako da postupe u njegovom slučaju.
<BR>&nbsp;&nbsp;&nbsp;&nbsp;&nbsp;Ukoliko bi potrčao to bi, dabome, bilo nešto sa čime su psi bili prisno upoznati. Sasvim su dobro znali šta im je činiti ako nešto, Trevizove veličine, ispolji strah i nagna se u trk. I oni bi, razume se, potrčali. Ali znatno brže.
<BR>&nbsp;&nbsp;&nbsp;&nbsp;&nbsp;Treviz nastavi da se postrance primiče jednom drvetu. Osećao je besomučnu želju da se ispne na njega, gde ga psi ne bi mogli slediti. I dalje su ga pratili, potmulo režeći, sve se više približavajući. Gotovo ne trepćući, držali su oči prikovane za njega. Još dva psa im se pridružiše a u daljini je mogao da ih nazre još nekoliko. U jednom trenutku, kada mu se dovoljno približe, moraće da iz sve snage jurne prema drvetu. Nije smeo da predugo čeka ili da jurne previše kasno. I jedno i drugo moglo je biti sudbonosno.
<BR>&nbsp;&nbsp;&nbsp;&nbsp;&nbsp;Sad!
<BR>&nbsp;&nbsp;&nbsp;&nbsp;&nbsp;Po svoj prilici je postavio lični rekord u brzini, pa ipak izmače samo za dlaku. Osetio je kako čeljusti škljocnuše potkačivši mu petu jedne noge, i kako ga za trenutak čvrsto drže dok zubi ne skliznuše niz glatku i tvrdu obuću.
<BR>&nbsp;&nbsp;&nbsp;&nbsp;&nbsp;Nije baš bio naročito vešt u pentranju po drveću. U stvari, nije se uspuzao ni na jedno drvo još od svoje desete godine. A i to je, koliko se sećao, bio krajnje nespretan pokušaj. Ovo drvo, međutim, nije bilo sasvim okomito, a osim toga, kora mu je bila čvorovata i imao je za šta da se uhvati. Ono što je, ipak, bilo najvažnije, jeste da ga je gonila nužda - a prosto je zadivljujuće za šta je sve čovek sposoban kad ga pritisne nevolja.
<BR>&nbsp;&nbsp;&nbsp;&nbsp;&nbsp;Treviz zateče sebe kako sedi među račvama, desetak metara iznad tla. Za trenutak, bio je savršeno nesvestan da je ogrebao šaku i da mu curi krv. Dole, u podnožju drveta, sedelo je sada pet pasa zagledani u krošnju drveta, opuštenih jezika - svi tako odvratno ispunjeni iščekivanjem.
<BR>&nbsp;&nbsp;&nbsp;&nbsp;&nbsp;I šta sad?
<BR>
<BR>&nbsp;&nbsp;&nbsp;&nbsp;&nbsp;37.
<BR>&nbsp;&nbsp;&nbsp;&nbsp;&nbsp;Treviz nije bio u prilici da o položaju u kome se našao razmišlja uzimajući u obzir sve logičke pojedinosti. Misli su mu, rojeći se u iskricama, tekle čudnim i zbrkanim sledom; i da je, kojim slučajem, bio u stanju da ih poveže - ono što bi dobio izgledalo bi ovako...
<BR>&nbsp;&nbsp;&nbsp;&nbsp;&nbsp;Blis je napomenula da bi ljudi, kroteći prirodu na novim svetovima, uspostavljali jedno neuravnoteženo zdanje, čiji bi potpuni raspad bili u stanju da spreče samo stalnim i velikim trudom. Na primer, nikada nijedna skupina Iseljenika nije na neki novi svet dovela sa sobom i neku od većih grabljivih zveri. Što se malenih tiče - tu se nije moglo ništa. Insekti, paraziti - čak i prndelji, vodeni rovci i tako dalje; tu nije bilo pomoći.
<BR>&nbsp;&nbsp;&nbsp;&nbsp;&nbsp;Ali šta je s onim čudovišnim životinjama iz predanja i neodređenih literarnih kazivanja - tigrovima, grizlijima, krokodilima, morskim nemanima? Da li bi ih vukli za sobom od jednog do drugog, čak i ukoliko bi, u svemu tome, bilo ikakvog smisla? I gde je u svemu tome moglo biti ikakvog smisla?
<BR>&nbsp;&nbsp;&nbsp;&nbsp;&nbsp;To je značilo da su sami ljudi bili jedine velike grabljivice, i da je jedino na njima bilo da vrše odabir među biljnim i životinjskim svetom koji bi se, prepušten samom sebi, ugušio u vlastitim prekomernostima.
<BR>&nbsp;&nbsp;&nbsp;&nbsp;&nbsp;A ako bi ljudi iz nekog razloga nestali, u tom bi slučaju neke druge grabljivice morale zauzeti njihovo mesto. Ali koje grabljivice? Najveće koje su ljudi bili spremni da prihvate bile su mačke i psi, davno pripitomljeni koji su se u najvećoj meri oslanjali na ljudsku darežljivost.
<BR>&nbsp;&nbsp;&nbsp;&nbsp;&nbsp;Ipak, šta ako više ne bi bilo ljudi koji bi ih hranili? U tom bi se slučaju, dakako, morali sami pobrinuti za hranu - da bi sami opstali, i da bi opstali i oni koje bi lovili, jer morala je da se održi ravnoteža; njihova prekomerna razmnoženost, naime, mogla je prouzrokovati neuporedivo više štete nego grabljivice koje love samo da bi preživele.
<BR>&nbsp;&nbsp;&nbsp;&nbsp;&nbsp;Tako bi se psi razmnožili, u svom punom raznovrsju, pri čemu bi oni veći napadali veće, nezaštićene biljoždere, a oni manji lovili ptice i glodare. Mačke bi lovile noću, kao što bi psi lovili danju; one pojedinačno, a oni u čoporima.
<BR>&nbsp;&nbsp;&nbsp;&nbsp;&nbsp;I možda bi se, tokom evolucije, pojavio još veći broj pasmina, popunjavajući praznine koje su ostavljene u prirodi. Možda bi, konačno, neke vrste pasa dobile svojstva koja bi im omogućila da velikom brzinom plivaju, kako bi bili uspešniji u lovu na ribe; a možda bi, isto tako, neke među mačkama razvile sposbnost kraćih letova kroz vazduh kako bi mogle hvatati nespretnije ptice u letu, baš kao i na tlu?
<BR>&nbsp;&nbsp;&nbsp;&nbsp;&nbsp;Poput iskrica, sve ove misli varničile su u Trevizovom umu dok se on bavio mnogo određenijim pitanjem - kako da se izvuče iz svog sadašnjeg položaja.
<BR>&nbsp;&nbsp;&nbsp;&nbsp;&nbsp;Broj pasa se sve više povećavao. Već ih je bilo dvadeset tri ispod samog drveta, i još ih je pridolazilo. Koliko je velik bio čopor? Ali zar je to uopšte bilo važno? Već ih je bilo previše.
<BR>&nbsp;&nbsp;&nbsp;&nbsp;&nbsp;On izvuče atomski pištolj iz futrole, ali dodir masivnog komada čelika ne izaziva u njemu osećaj sigurnosti kakav bi, inače, poželeo. Kada je, ono, poslednji put stavio u njega novu energetsku patronu, i na koliko je hitaca mogao računati? U svakom slučaju, ne na dvadest tri.
<BR>&nbsp;&nbsp;&nbsp;&nbsp;&nbsp;A Blis i Pelorat? Ako se sada pojave, neće li se psi okrenuti prema njima? I da li će biti bezbedni čak i ako se ne pojave? Ako psi osete prisutnost još dva ljudska bića, tamo među ruševinama, postoji li išta što bi ih moglo zaustaviti? Sigurno je da među tim ruševinama nema ni vrata ni prepreka koje bi ih mogle zadržati.
<BR>&nbsp;&nbsp;&nbsp;&nbsp;&nbsp;Da li bi ih možda Blis mogla zaustaviti, ili čak i oterati? Da li je mogla usmeriti svoje moći kroz hipersvemir, sve do neophodnog intenziteta? I koliko ih je dugo mogla tako održati?
<BR>&nbsp;&nbsp;&nbsp;&nbsp;&nbsp;Da li da je, onda, pozove u pomoć? Da li bi dotrčala na njegov povik, i da li bi se psi razbežali od Blisinog pogleda? (Da li bi to bio pogled, ili bi u pitanju bila kakva mentalna akcija koju posmatrači sa strane, koji ne raspolažu istim moćima, nisu mogli uočiti?) Ili bi, ukoliko bi se pojavili, doživeli to da budu raskomadani naočigled Treviza, koji bi bio prinuđen da sve to bepomoćno posmatra iz sigurnosti svog položaja na drvetu?
<BR>&nbsp;&nbsp;&nbsp;&nbsp;&nbsp;Ne, morao je, ipak, da se osloni na svoj pištolj. Ukoliko ubije jednog i zaplaši druge, bar za neko vreme, možda bi uspeo da se spusti sa drveta, pozove Blis i Pelorata, ubije još jednog psa ukoliko ispolje nameru da ponovo napadnu, i da se potom, konačno, svo troje uvuku u brod.
<BR>&nbsp;&nbsp;&nbsp;&nbsp;&nbsp;On podesi jačinu ultratalasnog zraka na tri četvrtine njegove snage. To je trebalo da bude dovoljno da, uz zaglušujući prasak, ubije jednog psa. Prasak je trebalo da posluži da rastera druge pse, a on bi na taj način prištedeo energiju.
<BR>&nbsp;&nbsp;&nbsp;&nbsp;&nbsp;Pažljivo je nanišanio u jednog psa koji se nalazio u sredini čopora, onog koji je (bar u njegovoj mašti) ispoljavao veću meru zloćudnosti nego drugi - možda samo stoga što je iz potiha sedeo i, na taj način, delovao hladnokrvnije u svojoj nameri da ubije. Pas je sada gledao tačno u otvor cevi pištolja, kao da se izruguje čak i onom najgorem što ga je od Treviza moglo snaći.
<BR>&nbsp;&nbsp;&nbsp;&nbsp;&nbsp;Treviz odjednom pomisli kako još nikada nije ispalio atomski hitac ni u jednog ljudskog stvora, i da čak nije još video nikog drugog da to čini. Razume se, tokom obuke pucalo se na one vodom ispunjene lutke od kože i plastike; pri pogotku, voda bi se smesta zagrejala do tačke ključanja i, eksplodirajući, razbacivala materiju od koje su lutke bile načinjene u paramparčad.
<BR>&nbsp;&nbsp;&nbsp;&nbsp;&nbsp;Ali ko bi, osim u ratu, uopšte bio spreman da puca u nekog ljudskog stvora? Ko bi bio u stanju da ponese atomski pištolj i naredi njegovu upotrebu? Međutim, ovde, na ovom svetu izopačenom usled iščeznuća ljudskih bića...
<BR>&nbsp;&nbsp;&nbsp;&nbsp;&nbsp;Zahvaljujući neobičnom svojstvu svog mozga da uočava i stvari koje su izvan njegovog vidnog polja, Treviz odjednom postade svestan da je oblak zaklonio sunce - i on opali.
<BR>&nbsp;&nbsp;&nbsp;&nbsp;&nbsp;Duž zamišljene linije koja je spajala usta cevi atomskog pištolja i psa pojavi se neko neobično svetlucanje; bleda iskrica koja bi ostala neprimećena da oblak nije zaklonio sunce.
<BR>&nbsp;&nbsp;&nbsp;&nbsp;&nbsp;Pas mora da je osetio nadolazeći talas toplote, te načini jedva primetan pokret, kao da će da skoči. A onda istog časa protrese ga udar, i jedan deo njegovog tela pretvori se u paru.
<BR>&nbsp;&nbsp;&nbsp;&nbsp;&nbsp;Hitac proizvede razočavarajuće malu buku, budući da koža psa nije imala onu tvrdoću koju je imala materija od koje su bile načinjene lutke za obuku. Mišići, koža, krv i kosti, međutim, ležali su unakolo i Treviz oseti mučninu u stomaku.
<BR>&nbsp;&nbsp;&nbsp;&nbsp;&nbsp;Psi počeše da uzmiču, neki među njima zasuti neprijatno vrelim ostacima. Bilo je to, međutim, samo trenutno oklevanje; ponovo se okupiše u gomilu, stojeći jedni naspram drugih, u nameri da prožderu ono što im se odjednom ukaza kao hrana. Treviz je osećao sve jaču mučninu. Nije uspeo da ih zaplaši; samo im je pribavio malo hrane. Pri takvom stanju stvari, očigledno, nikada se neće razići. U stvari, sva je prilika da će miris sveže krvi i toplog mesa privući još pasa, kao i, možda, neke manje mesoždere.
<BR>&nbsp;&nbsp;&nbsp;&nbsp;&nbsp;Do svesti mu, iznenada, dopre jedan glas. "Trevize! Šta..."
<BR>&nbsp;&nbsp;&nbsp;&nbsp;&nbsp;Treviz se obazre. Blis i Pelorat upravo su se pojavili između ruševina. Blis smesta zastade, ispruživši ruku da zadrži Pelorata iza sebe. Napeto je posmatrala pse. Situacija je bila očigledna i jasna. Nije bilo nikakve potrebe da postavlja pitanja.
<BR>&nbsp;&nbsp;&nbsp;&nbsp;&nbsp;Treviz joj doviknu: "Pokušao sam da ih oteram ne mešajući vas i Janova. Možete li da ih držite na odstojanju?"
<BR>&nbsp;&nbsp;&nbsp;&nbsp;&nbsp;"Teško", odvrati Blis jedva čujno, tako da je Treviz imao muke da je čuje iako je režanje pasa utihnulo, kao da je neko preko njih prebacio smirujući, zvukoupijajući prekrivač.
<BR>&nbsp;&nbsp;&nbsp;&nbsp;&nbsp;"Previše ih je", nastavi Blis, "a ni ja nisam dovoljno upoznata sa njihovom moždanom aktivnošću. Na Gei nemamo ništa slično njima."
<BR>&nbsp;&nbsp;&nbsp;&nbsp;&nbsp;"Ni mi na Terminusu. Čak mi nije poznato da išta slično njima postoji na nekom od civilizovanih svetova", doviknu joj Treviz. "Nastojaću da ih pobijem što više mogu, a vi se pobrinite za preostale. Manji broj će pričiniti manje teškoća."
<BR>&nbsp;&nbsp;&nbsp;&nbsp;&nbsp;"Ne, Trevize. Pucnjava bi samo privukla ostale... Ostani iza mene, Pele. Ti me ne možeš zaštiti... Trevize, vaše drugo oružlje?"
<BR>&nbsp;&nbsp;&nbsp;&nbsp;&nbsp;"Neutronski bič?"
<BR>&nbsp;&nbsp;&nbsp;&nbsp;&nbsp;"Da. On prouzrokuje bol. Ali smanjite mu naboj. Smanjite!"
<BR>&nbsp;&nbsp;&nbsp;&nbsp;&nbsp;"Strahujete li da ću ih povrediti?" dobaci joj Treviz ljutito. "Je li baš ovo trenutak da vodite računa o svetinji života?"
<BR>&nbsp;&nbsp;&nbsp;&nbsp;&nbsp;"Vodim računa o svom životu. I Pelovom. Postupite kako sam vam rekla. Mali naboj, i ispalite hitac na jednog od pasa. Ne mogu još dugo da ih zadržavam."
<BR>&nbsp;&nbsp;&nbsp;&nbsp;&nbsp;Psi su napustili svoje mesto oko drveta, okruživši Blis i Pelorata, koji su stajali oslonjeni na trošne zidine iza sebe. Psi koji su im bili najbliži načiniše oklevajući pokušaj da im pristupe još bliže cvileći jedva čujno kao da pokušavaju da dokonaju šta je to što ih drži na odstojanju, dok, u stvari, ništa nisu uspevali da nanjuše. Neki među njima pokušavali su bezuspešno da se uspentraju na zid, kako bi napali otpozadi.
<BR>&nbsp;&nbsp;&nbsp;&nbsp;&nbsp;Treviz drhtavim rukama podesi neuronski bič na najmanji naboj. Za neuronski bič bilo je potrebno znatno manje energije nego za atomski pištolj, i samo jedna patrona omogućavala je stotinak udaraca nalik udarcima biča; međutim, razmislivši za trenutak, nije se mogao setiti kada je poslednji put napunio i neuronski bič.
<BR>&nbsp;&nbsp;&nbsp;&nbsp;&nbsp;Nije baš bilo naročito važno brižljivo ciljati bičem. Budući da nije bilo bitno sažeti energetski talas u jedan tanak mlaz, mogao ga je razasuti na više pasa. Bio je to uobičajni način uspostavljanja kontrole nad gomilom koja bi počela da ispoljava znake da može postati opasna.
<BR>&nbsp;&nbsp;&nbsp;&nbsp;&nbsp;Pri svemu tome, on postupi po Blisinom nalogu. Usmerivši bič prema jednom od pasa, on opali. Pas se izvrnu na leđa, besomučno koprcajući nogama, i cvileći glasno i piskavo.
<BR>&nbsp;&nbsp;&nbsp;&nbsp;&nbsp;Ostali psi uzmakoše, opustivši uši. Zatim, počevši i sami da cvile, okrenuše se i počeše da se udaljavaju, u početku sporo, da bi uskoro prešli u besomučan trk. Pas koji je bio pogođen bolno se podiže na noge, i cvileći i teturajući se pođe za čoporom.
<BR>&nbsp;&nbsp;&nbsp;&nbsp;&nbsp;Pošto je topot njihovih nogu zamro u daljini, Blis progovori: "A sada, bilo bi dobro da se sklonimo u brod. Čopor će se vratiti. Ili će se, možda, pojaviti neki drugi."
<BR>&nbsp;&nbsp;&nbsp;&nbsp;&nbsp;Treviz pomisli kako još nikad dotad nije tako brzo uspeo da otvori složeni mehanizam ulaznih vrata broda. I da, možda, nikada više ni neće.
<BR>
<BR>&nbsp;&nbsp;&nbsp;&nbsp;&nbsp;38.
<BR>&nbsp;&nbsp;&nbsp;&nbsp;&nbsp;Noć se već spustila kada je Treviz počeo da oseća da se napetost u njemu smiruje. Malena traka sinto - kože koju je stavio na ogrebotinu na ruci već mu je ublažila bol, ali ogrebotinu u njegovoj psihi nije bilo baš tako lako zalečiti.
<BR>&nbsp;&nbsp;&nbsp;&nbsp;&nbsp;Nije, dakako, u pitanju bila puka izloženost opasnosti. Na opasnost je bio u stanju da odgovori u meri u kojoj bi to bio bilo ko prosečne hrabrosti. U pitanju je, u stvari, bio neočekivani pravac iz koga je opasnost došla. U pitanju je bila komičnost čitave situacije. Kako bi izgledalo kada bi se raščulo da ga je u škripac saterao čopor režećih pasa? Od toga bi gore moglo biti samo kada bi se nadao u bekstvo pred jatom raspomamljenih kanarinaca.
<BR>&nbsp;&nbsp;&nbsp;&nbsp;&nbsp;Nekoliko časova potom, osluškivao je neće li se ponoviti napad pasa, nastojeći da razabere svaki zvuk nalik na njihove urlike ili grebanje šapa po trupu broda.
<BR>&nbsp;&nbsp;&nbsp;&nbsp;&nbsp;U poređenju sa njim, Pelorat je izgledao krajnje smireno. "Nijednog trenutka, stari druže, nisam ni pomislio da Blis neće biti u stanju da iziđe na kraj sa njima, ali takođe moram priznati da si izvanredno ciljao."
<BR>&nbsp;&nbsp;&nbsp;&nbsp;&nbsp;Treviz sleže ramenima. Nije bio nimalo raspoložen da o tome razgovara.
<BR>&nbsp;&nbsp;&nbsp;&nbsp;&nbsp;Pelorat je držao u rukama čitavu svoju biblioteku - kutiju sa mikrofilmovima u koju je smestio sve što je, tokom svog životnog veka, sakupio od prastarih mitova i predanja; ne dobivši od Treviza nikakav odgovor, on se povuče u svoj sobičak gde je držao priručni čitač za mikrofilmovane dokumente.
<BR>&nbsp;&nbsp;&nbsp;&nbsp;&nbsp;Činilo se da je veoma zadovoljan sobom. Trevizu to nije promaklo, ali mu to nije popravilo raspoloženje. Biće za to vremena kasnije, kada mu misli više ne budu opsednute psima.
<BR>&nbsp;&nbsp;&nbsp;&nbsp;&nbsp;Ostavši nasamo s njim, Blis mu se obrati, prilično obazrivo: "Predpostavljam da su vas uhvatili na prepad?"
<BR>&nbsp;&nbsp;&nbsp;&nbsp;&nbsp;"Upravo tako", odvrati Treviz smrknuto. "Možete li samo zamisliti da me jedan pas - pas - natera u bekstvo, i da moram da spasavam goli život?"
<BR>&nbsp;&nbsp;&nbsp;&nbsp;&nbsp;"Dvadeset hiljada godina bez prisustva ljudi izmenilo ih je. Te zveri mora da su danas najveće grabljivice na ovoj planeti."
<BR>&nbsp;&nbsp;&nbsp;&nbsp;&nbsp;Treviz potvrdno klimnu. "Razmišljao sam o tome dok sam sedeo na drvetu, osećajući se kao najveća lovina do koje su mogli doći. U svakom slučaju, čini se da ste bili savršeno u pravu u pogledu poremećene ekološke ravnoteže."
<BR>&nbsp;&nbsp;&nbsp;&nbsp;&nbsp;"Poremećene, dakako, ali sa ljudskog stanovišta. Međutim, imajući u vidu sa kolikom su se delotvornošću psi nadali da će obaviti svoj posao, pitam se nije li Pelorat možda u pravu kada kaže da se ravnoteža može sama od sebe vaspostaviti, pri čemu bi se praznine u prirodi popunile daljom evolucijom srazmerno malog broja vrsta koje su nekada bile dovučene na ovaj svet."
<BR>&nbsp;&nbsp;&nbsp;&nbsp;&nbsp;"Čudno", primeti Treviz, "to je i meni palo na um."
<BR>&nbsp;&nbsp;&nbsp;&nbsp;&nbsp;"Pod uslovom, naravno, da poremećaji nisu bili toliko veliki, da bi procesu obnove bilo potrebno suviše mnogo vremena. Pre nego što bi proces samoobnove uopšte započeo, planeta je mogla biti dovedena dotle da nikakav život nije više na njoj moguć."
<BR>&nbsp;&nbsp;&nbsp;&nbsp;&nbsp;Treviz nešto progunđa.
<BR>&nbsp;&nbsp;&nbsp;&nbsp;&nbsp;Blis ga zamišljeno pogleda. "Kako to da ste odlučili da sa sobom ponesete oružje?"
<BR>&nbsp;&nbsp;&nbsp;&nbsp;&nbsp;"Nije mi baš bilo od neke velike pomoći", odgovori Treviz. "Zahvaljujući vašim sposobnostima."
<BR>&nbsp;&nbsp;&nbsp;&nbsp;&nbsp;"Ne baš sasvim. Bilo mi je neophodno vaše oružje. U tako kratkom roku, samo sa hipersvemirskim kontaktom sa celinom Gee, i imajući pred sobom toliki broj pojedinačnih stvorenja o čijoj prirodi ništa nisam znala, malo bih šta mogla učiniti bez vašeg neuronskog biča."
<BR>&nbsp;&nbsp;&nbsp;&nbsp;&nbsp;"Atomski pištolj nije mi bio ni od kakve koristi. Pokušao sam najpre s njim."
<BR>&nbsp;&nbsp;&nbsp;&nbsp;&nbsp;"Atomski pištolj, Trevize, može učiniti samo da ih bude jedan manje. Preostali su možda iznenađeni, ali ne i zaplašeni."
<BR>&nbsp;&nbsp;&nbsp;&nbsp;&nbsp;"I gore od toga", odvrati Treviz. "Ostali su smesta proždrali ostatke ubijenog psa. Time kao da sam ih samo pozivao da ostanu."
<BR>&nbsp;&nbsp;&nbsp;&nbsp;&nbsp;"Da, shvatam da je upravo to mogao biti ishod. Ali s neuronskim bičem, stvari stoje sasvim drukčije. On prouzrokuje bol, a pas koji oseti bol počinje da ispušta krike koje drugi psi odmah prepoznaju, i ako ni zbog čega drugog a onda usled uslovnog refleksa, i u njih počinje da se uvlači strah. A kada ih je već jednom zahvatio strah, sve što je trebalo da učinim bilo je da ga malo pojačam; i tako su se razbežali."
<BR>&nbsp;&nbsp;&nbsp;&nbsp;&nbsp;"Možda je tako, ali vi ste, za razliku od mene, odmah shvatili da neuronski bič u ovom slučaju predstavlja ubitačnije oružje od atomskog pištolja."
<BR>&nbsp;&nbsp;&nbsp;&nbsp;&nbsp;"Za razliku od vas, ja znam kako valja postupati sa nervnim tkivima. Zato sam od vas i tražila da ciljate na samo jednog psa, i da upotrebite najmanju količinu energije. Nisam želela da kod njega prouzrokujemo takav bol da ga, bez ikakvog glasa, odmah usmrti. Nisam želela ni toliko razblažen bol, koji bi izazvao samo cvilenje. Želela sam snažan bol, usmeren na jednu jedinu tačku."
<BR>&nbsp;&nbsp;&nbsp;&nbsp;&nbsp;"I uspeli ste, Blis", složi se Treviz. "Delovalo je nepogrešivo. Dugujem vam najveću moguću zahvalnost."
<BR>&nbsp;&nbsp;&nbsp;&nbsp;&nbsp;"Kao da mi pomalo zavidite zbog toga, Trevize", nastavi Blis zamišljeno, "možda, jer smatrate da ste u celoj stvari ispali smešni. Pa ipak, ponavljam, bez vašeg oružja ne bih bila u stanju ništa da učinim. Ono što me, međutim, najviše zbunjuje, jeste vaša odluka da ipak ponesete sa sobom oružje, uprkos svom mom uveravanju da na ovoj planeti nema ljudskih bića - u šta sam, uostalom, i dalje sigurna. Da li ste predvideli nailazak pasa?"
<BR>&nbsp;&nbsp;&nbsp;&nbsp;&nbsp;"Nisam", polako odgovori Treviz. "Nisam, nipošto. U svakom slučaju, bar ne svesno. Povrh svega, nemam običaj da redovno nosim oružje. Na Komporelenu, na primer, nisam ni pomislio na njega... Međutim, ne smem ni upasti u zamku utiska da je u tome bilo nečeg volšebnog. Jer, nije ga bilo. Pomišljam, stoga, da se u meni - pošto smo prethodno razgovarali o poremećajima u ekološkoj ravnoteži - javio sasvim neodređen osećaj da bi životinje, u odsustvu ljudi, mogle postati opasne. Možda je to sasvim vidljivo sada, posle svega; međutim, moguće je da se, od samog početka, u meni javila neka neodređena slutnja. Samo to, ništa više."
<BR>&nbsp;&nbsp;&nbsp;&nbsp;&nbsp;"Ne odbacujte, tek tako, taj svoj osećaj", primeti Blis. "I ja sam učestvovala u tom istom razgovoru o poremećajima u ekološkoj ravnoteži, ali ipak, u meni se nije javilo ništa slično. Opet je, verujem, u pitanju ta vaša sposobnost naslućivanja, do koje Gea toliko drži. Priznajem da sasvim dobro shvatam da vas razdražuje činjenica da raspolažete sposobnošću naslučivanja onoga što je pravo i onoga što će biti, čija vam priroda, međutim, nije znana. Da delate odlučno, ni sami ne shvatajući razloge."
<BR>&nbsp;&nbsp;&nbsp;&nbsp;&nbsp;"Uobičajeni izraz na Terminusu za to je - 'delati iz malog mozga'."
<BR>&nbsp;&nbsp;&nbsp;&nbsp;&nbsp;"A mi na Gei kažemo - 'saznanje bez razmišljanja'. Vi baš ne volite da vam se jave saznanja o nečemu na šta niste ni pomislili, je li tako?"
<BR>&nbsp;&nbsp;&nbsp;&nbsp;&nbsp;"Da, to mi smeta. Ne volim da mojim postupcima rukovode slutnje. Pomišljam da iza svake slutnje stoji neki razlog, ali činjenica da mi taj razlog nije poznat stvara u meni osećaj kao da, zapravo, ne vladam vlastitim umom - kao da sam usred neke vrste blagog ludila."
<BR>&nbsp;&nbsp;&nbsp;&nbsp;&nbsp;"I kada ste se, svojevremeno, opredelili za Geu i Galaktiku, postupili ste samo na osnovu slutnji - a sada tragate i za razlozima?"
<BR>&nbsp;&nbsp;&nbsp;&nbsp;&nbsp;"Rekao sam vam to već najmanje desetinu puta."
<BR>&nbsp;&nbsp;&nbsp;&nbsp;&nbsp;"A ja sam odbijala da vašu izjavu prihvatim kao punu istinu. Veoma mi je žao zbog toga. Samo da znate, neću vam se više suprostavljati u takvom vašem stavu. Nadam se, ipak, da nećete imati ništa protiv ukoliko vam i dalje budem ukazivala na sve ono što bude govorilo Gei u prilog."
<BR>&nbsp;&nbsp;&nbsp;&nbsp;&nbsp;"Nipošto", odvrati Treviz, "ukoliko i vi, sa svoje strane, prihvatite moja objašnjenja zbog čega nešto što iznesete ne mogu uvažiti."
<BR>&nbsp;&nbsp;&nbsp;&nbsp;&nbsp;"Da li vam je, u tom slučaju, palo na pamet da se ovaj Zabranjeni Svet, zbog nestanka jedne jedine vrste sposobne da preuzme vođstvo u postupnom prevlađivanju razuma, preobraća u neku vrstu divljaštva, i možda, konačno, potpune pustinje u kojoj život više neće biti moguć? Međutim, ukoliko bi ovaj svet bio Gea, ili još bolje, deo Galaktike, to se nipošto ne bi moglo dogoditi. Razum bi i dalje bio prisutan u vidu Galaktike kao celine, i prirodna ravnoteža, ma koliko poremećena, i iz ma kog razloga, uvek bi imala velike izglede da se vaspostavi."
<BR>&nbsp;&nbsp;&nbsp;&nbsp;&nbsp;"Da li to znači da psima hrana više ne bi bila potrebna?"
<BR>&nbsp;&nbsp;&nbsp;&nbsp;&nbsp;"Razume se da bi im bila potrebna, baš kao i ljudima. Međutim, u njihovoj potrazi za hranom bilo bi više svrhovitosti, tako da bi se ravnoteža vaspostavljala pod planskim vođstvom, a ne bi bila ishodište nasumičnih okolnosti."
<BR>&nbsp;&nbsp;&nbsp;&nbsp;&nbsp;"Gubitak individualne slobode možda i nije toliko od važnosti kada su psi u pitanju, ali jeste kada je reč o ljudskim bićima... Šta bi bilo kada bi sva ljudska bića nestala, ne samo sa jednog ili sa nekoliko, već sa svih svetova? Šta ako bi Galaktika nastala bez ijednog ljudskog stvora? Da li bi i u tom slučaju postojao razum koji bi na sebe preuzeo vođstvo? Da li bi drugi oblici života i neživa materija bili u stanju da, zajednički, izgrade vid i meru razuma dovoljne da zadovolje potrebnu svrhu?"
<BR>&nbsp;&nbsp;&nbsp;&nbsp;&nbsp;Blis je oklevala nekoliko trenutaka. "Što se toga tiče", odgovori ona, "u pogledu toga nemamo još nikakvih iskustava. Ipak, rekla bih da je veoma malo verovatno da ćemo i u budućnosti imati prilike za takva iskustva."
<BR>&nbsp;&nbsp;&nbsp;&nbsp;&nbsp;"Ne čini li vam se, ipak", uporno nastavi Treviz, "da je ljudski um sasvim različit od svega drugog, i da ga, u njegovom odsustvu, ne bi mogle zameniti ni sve druge svesti uzete zajedno. Ne proizilazi li iz toga, dakle, da se prema ljudskim bićima, ako već jesu nešto posebno, kao prema nečem posebnom moramo i odnositi? Ne bismo ih smeli izjednačavati ni jedne sa drugima, a kamoli sa neživim tvarima."
<BR>&nbsp;&nbsp;&nbsp;&nbsp;&nbsp;"Pa ipak, izjasnili ste se u prilog Galaktike."
<BR>&nbsp;&nbsp;&nbsp;&nbsp;&nbsp;"Iz nekog sveprožimajućeg razloga čiju prirodu, međutim, nisam u stanju da ustanovim."
<BR>&nbsp;&nbsp;&nbsp;&nbsp;&nbsp;"Možda je taj sveprožimajući razlog bio zasnovan na slutnji o poremećivanju ekološke ravnoteže? Nije li bilo moguće da je u vašem stavu počivalo neko neodređeno saznanje da svi svetovi u Galaksiji žive na oštrici brijača, sa izgledima na propast s obe strane sečiva, i da je samo Galaktika u stanju da spreči katastrofe poput ove kojoj je ovaj svet izložen - da i ne pominjemo katastrofe koje su delo ljudskih ruku; mislim na ratove i promašaje u upravljanju?"
<BR>&nbsp;&nbsp;&nbsp;&nbsp;&nbsp;"Nije. O poremećajima u ekološkoj ravnoteži nisam ni razmišljao u vreme kada sam donosio svoju odluku."
<BR>&nbsp;&nbsp;&nbsp;&nbsp;&nbsp;"Jeste li sasvim sigurni u to?"
<BR>&nbsp;&nbsp;&nbsp;&nbsp;&nbsp;"Moguće je da nisam znao šta je to što budi moje slutnje, ali ukoliko bi mi se neki razlog nabacio kasnije, siguran sam da bih smesta prepoznao njegovu osnovanost... Baš kao što mi se čini da sam naslutio da na ovom svetu ima opasnih životinja."
<BR>&nbsp;&nbsp;&nbsp;&nbsp;&nbsp;"Pa", dodade Blis smrknuto, "posledica je bila ta da smo u ovom trenutku mogli biti počivši - da nije došlo do udruživanja naših moći: vaših slutnji i mog mentalizma. Sve, dakle, govori u prilog tome da treba da budemo prijatelji."
<BR>&nbsp;&nbsp;&nbsp;&nbsp;&nbsp;Treviz potvrdno klimnu. "Slažem se, ukoliko je to i vaša želja."
<BR>&nbsp;&nbsp;&nbsp;&nbsp;&nbsp;Bilo je izvesne hladnoće u njegovom glasu, što Blis navede da uzdigne obrve; ali u tom času unutra upade Pelorat tresući glavom tako žestoko da se činilo kao da će mu spasti sa ramena.
<BR>&nbsp;&nbsp;&nbsp;&nbsp;&nbsp;"Mislim", uzviknu on, "da ga imamo!"
<BR>
<BR>&nbsp;&nbsp;&nbsp;&nbsp;&nbsp;39.
<BR>&nbsp;&nbsp;&nbsp;&nbsp;&nbsp;U celini posmatramo Treviz nije verovao u lake pobede, pa ipak, u ljudskoj je prirodi da popušta pred nečijim boljim procenama. On oseti kako mu se mišići u grudima i grlu grče, ali ipak smognu snage da upita: "Položaj Zemlje? Jesi li, Janove, otkrio njen položaj?"
<BR>&nbsp;&nbsp;&nbsp;&nbsp;&nbsp;Pelorat se za trenutak zagleda u Treviza, a onda mu raspoloženje splasnu. "Pa, ne baš", odgovori on, vidljivo zbunjen. "U stvari, Golane, nije reč o tome. Na to sam sasvim zaboravio... Imam nešto drugo, što sam otkrio u ruševinama. Ipak, mislim da nije naročito važno."
<BR>&nbsp;&nbsp;&nbsp;&nbsp;&nbsp;Duboko uzdahnuvši, Treviz reče: "Nije bitno, Janove. Svaki podatak može nam biti dragocen. Šta si to želeo da nam saopštiš?"
<BR>&nbsp;&nbsp;&nbsp;&nbsp;&nbsp;"Pa, znate", započe Pelorat, "samo to da gotovo ništa nije preostalo. Posle dvadeset hiljada godina bura i vetrova - to je i razumljivo. Povrh svega, biljni svet je sa svoje strane doprineo razaranju, a životinjski... Ali nije u tome stvar. Stvar je u tome da 'gotovo ništa', ne znači, istovremeno, 'baš ništa'.
<BR>&nbsp;&nbsp;&nbsp;&nbsp;&nbsp;Ruševine mora biti da predstavljaju ostatke neke javne zgrade, budući da na jednom komadu kamena, ili betona, još stoje urezana neka pismena. Jedva vidljiva, znaš, stari druže, ali ja sam načinio fotografije pomoću jednog od onih brodskih foto-aparata sa kompjuterizovanim mehanizmom za uveličavanje - nisam ti, Golane, nikada zatražio dozvolu da ga upotrebim, ali ovo je bilo važno i..."
<BR>&nbsp;&nbsp;&nbsp;&nbsp;&nbsp;Treviz nestrpljivo odmahnu rukom. "Nastavi, Janove!"
<BR>&nbsp;&nbsp;&nbsp;&nbsp;&nbsp;"Uspeo sam da razaberem neke reči, ispisane na starogalaktičkom. Ipak, uprkos kompjuterskom uvećanju i mom vlastitom, priličnom, snalaženju u starogalaktičkom, bilo je nemoguće izvući više od dve potpuno jasne reči. Bile su ispisane nešto krupnijim slovima, i čitkije nego ostatak pismena. Moguće je da su bile urezane nešto dublje, stoga što su označavale naziv ovog sveta. Te dve reči glase 'Planeta Aurora', pa stoga pretpostavljam da se svet na kome se nalazimo zove Aurora, ili da se bar tako zvao."
<BR>&nbsp;&nbsp;&nbsp;&nbsp;&nbsp;"Morao je imati neko ime", primeti Treviz.
<BR>&nbsp;&nbsp;&nbsp;&nbsp;&nbsp;"Tako je, ali imena se veoma retko nasumice odabiru. Upravo sam pažljivo pregledao svoje spise i pronašao dva stara predanja - sa dva sveta, po svemu sudeći, veoma udaljena jedan od drugog, tako da se sa dovoljno osnovanosti može pretpostaviti da su nastala nezavisno jedan od drugog... Ali to nije bitno. U oba ta predanja značenje reči 'Aurora' je 'Zora'. Možemo, stoga, pretpostaviti da je na nekom od pre-galaktičkih jezika 'aurora' zaista značilo 'zora'.
<BR>&nbsp;&nbsp;&nbsp;&nbsp;&nbsp;Ono, međutim, što je činjenica, jeste da su reči koje su označavale 'zoru', ili 'osvit' najčešće bile upotrebljavane kao nazivi za svemirske stanice ili slična zdanja koja su, kao prva u svojoj vrsti, izgrađivana. Prema tome, ako je ime ovog sveta, na bilo kom jeziku, zaista moglo značiti Zora, ili Osvit, postoji velika verovatnoća da je on, takođe, mogao biti prvi u svojoj vrsti."
<BR>&nbsp;&nbsp;&nbsp;&nbsp;&nbsp;"Smeraš li ti to, možda, da kažeš da je ova planeta zapravo Zemlja, i da je 'Aurora' samo njeno drugo ime, koje treba da označi pojavu života i čoveka na njoj?" upita Treviz.
<BR>&nbsp;&nbsp;&nbsp;&nbsp;&nbsp;"Ne bih se usudio da idem tako daleko, Golane", odgovori Pelorat.
<BR>&nbsp;&nbsp;&nbsp;&nbsp;&nbsp;Sa prizvukom gorčine, Treviz primeti: "Na kraju krajeva, ova planeta nije zagađena radioaktivnošću, nema ogromnog prirodnog saputnika, a nismo naišli ni na gasovitog džina sa velikim prstenovima."
<BR>&nbsp;&nbsp;&nbsp;&nbsp;&nbsp;"Tako je. Ali po svemu sudeći, prilikom razgovora s njim na Komporelenu, Denijador je bio sklon da misli da je upravo ovo bio jedan od svetova koje je naselio prvi talas Iseljenika - Vasionci. Ukoliko bi to bilo tačno, to bi moglo značiti da njegovo ime, Aurora, potvrđuje da bi on mogao biti zaista prvi od tih svetova Vasionaca. Moguće je, dakle, da se ovog časa nalazimo, s izuzetkom same Zemlje, na najstarijem od svih ljudskih svetova u Galaksiji. Nije li to uzbudljivo?"
<BR>&nbsp;&nbsp;&nbsp;&nbsp;&nbsp;"Zanimljivo, Janove, u svakom slučaju; ali nije li pomalo suviše smelo izvoditi takav zaključak samo na osnovu njegovog imena?"
<BR>&nbsp;&nbsp;&nbsp;&nbsp;&nbsp;"Postoji još nešto", nastavi Pelorat zaneseno. "Koliko sam bio u stanju da ustanovim iz svojih spisa, danas u čitavoj Galaksiji ne postoji svet po imenu Aurora - i siguran sam da će i kompjuter to potvrditi. Kao što rekoh, postoji bezbroj svetova i zdanja čija imena i nazivi u raznim oblicima označavaju 'zoru', ali se sama reč 'Aurora' nige ne pojavljuje."
<BR>&nbsp;&nbsp;&nbsp;&nbsp;&nbsp;"A i zbog čega bi? Ukoliko je u pitanju pre-galaktička reč, malo je verovatno da bi ona još bila u upotrebi."
<BR>&nbsp;&nbsp;&nbsp;&nbsp;&nbsp;"Ali reči opstaju, čak i ako im se prvobitni smisao izgubi. Ukoliko je ovo, zaista, bio prvi naseljeni svet, bio bi nadasvud poznat; moguće je, čak, da je izvesno vreme bio i vodeći svet u Galaksiji. Pored toga, sigurno bi postojali i drugi svetovi, koji bi sebe nazivali 'Nova Aurora', ili 'Mala Aurora', ili nekako slično. I ti drugi..."
<BR>&nbsp;&nbsp;&nbsp;&nbsp;&nbsp;Treviz ga prekide. "Možda, ipak, ovo nije bio prvi naseljeni svet. Možda nikada nije ni bio od neke veće važnosti."
<BR>&nbsp;&nbsp;&nbsp;&nbsp;&nbsp;"Postoji, još nešto što govori u prilog mom mišljenju."
<BR>&nbsp;&nbsp;&nbsp;&nbsp;&nbsp;"A to je, Janove?"
<BR>&nbsp;&nbsp;&nbsp;&nbsp;&nbsp;"Ako je, kao što Denijador smatra, drugi iseljenički talas, kome sada pripada sva Galaksija, prevladao nad prvim - u tom slučaju veoma je verovatno da je, tokom jednog razdoblja, između ta dva talasa postojalo pravo neprijateljstvo. Drugi talas, izgrađujući svetove koji i danas postoje, nejverovatnije ne bi bio spreman da zadrži nazive koje su im dali Iseljenici prvog talasa. S obzirom na to, iz činjenica da ime 'Aurora' nikada kasnije nije bilo ponovljeno možemo izvući zaključak da su zaista postojala dva iseljenička talasa, i da je ovaj svet bio svet prvog talasa."
<BR>&nbsp;&nbsp;&nbsp;&nbsp;&nbsp;Treviz se nasmeši: "Počinjem pomalo da shvatam, Janove, na koji način deluju umovi vas mitologista. Vi gradite izvanredno lepa zdanja, ali, možda, sa temeljima u vazduhu. Predanja nam kažu da su Iseljenike prvog talasa pratili roboti, i da su im oni, navodno, doneli nesreću. Pa, ukoliko bi nam pošlo za rukom da pronađemo nekog robota na ovom svetu bio bih spreman da prihvatim sva ta iseljenička nagađanja; ali posle dvadeset hiljada godina jedva da bismo mogli oče..."
<BR>&nbsp;&nbsp;&nbsp;&nbsp;&nbsp;Pelorat, čije su se usne sve vreme micale, jedva uspe da dođe do glasa: "Ali, Golane, zar ti nisam rekao? Nisam, naravno. Toliko sam uzbuđen da ne uspevam da se sredim. Ali pronašao sam robota."
<BR>
<BR>&nbsp;&nbsp;&nbsp;&nbsp;&nbsp;40.
<BR>&nbsp;&nbsp;&nbsp;&nbsp;&nbsp;Treviz protrlja nadlanicom čelo, kao da je osetio iznenadnu poplavu bola. "Robota? Pronašao si robota?"
<BR>&nbsp;&nbsp;&nbsp;&nbsp;&nbsp;"Jesam", odgovori Pelorat, uzbuđeno klimajući glavom.
<BR>&nbsp;&nbsp;&nbsp;&nbsp;&nbsp;"Kako znaš da je to bio robot?"
<BR>&nbsp;&nbsp;&nbsp;&nbsp;&nbsp;"Pa, znam. Kako ga ne bih prepoznao kada bih ga ugledao?"
<BR>&nbsp;&nbsp;&nbsp;&nbsp;&nbsp;"Jesi li ikad ranije video nekog robota?"
<BR>&nbsp;&nbsp;&nbsp;&nbsp;&nbsp;"Nisam, naravno, ali robot je biće od metala sazdano po ljudskom liku. S glavom, rukama, nogama, trupom. U ovom slučaju, naravno, metal je bio pretvoren u rđu, i kada sam pokušao da mu priđem on se, usled podrhtavanja tla izazvanog mojim koracima, još više oštetio; i kada sam ispružio ruku da ga dotaknem..."
<BR>&nbsp;&nbsp;&nbsp;&nbsp;&nbsp;"Zbog čega da ga dotakneš?"
<BR>&nbsp;&nbsp;&nbsp;&nbsp;&nbsp;"Pa, pretpostavljam da jednostavno nisam bio u stanju da poverujem vlastitim očima. Postupio sam potpuno nagonski. Dakle, čim sam ga dotakao - raspao se. Ali..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Pre nego što se raspao učinilo mi se da su mu oči slabašno zasvetlucale i da je ispustio neki zvuk, kao da pokušava da mi nešto kaže."
<BR>&nbsp;&nbsp;&nbsp;&nbsp;&nbsp;"Misliš - još je funkcionisao?"
<BR>&nbsp;&nbsp;&nbsp;&nbsp;&nbsp;"Tek malčice, Golane. A onda se raspao."
<BR>&nbsp;&nbsp;&nbsp;&nbsp;&nbsp;Treviz se okrenu prema Blis. "Blis, potvrđujete li ovo?"
<BR>&nbsp;&nbsp;&nbsp;&nbsp;&nbsp;"Bio je to robot, i mi smo ga videli", izjavi Blis.
<BR>&nbsp;&nbsp;&nbsp;&nbsp;&nbsp;"I još je funkcionisao?"
<BR>&nbsp;&nbsp;&nbsp;&nbsp;&nbsp;Blis potvrdi bezbojnim glasom: "Dok se raspadao, uspela sam da uočim slabašan znak neuronske aktivnosti."
<BR>&nbsp;&nbsp;&nbsp;&nbsp;&nbsp;"Kako, uopšte, kod robota može biti ikakve neuronske aktivnosti? Roboti nemaju organski mozak sazdan od ćelija."
<BR>&nbsp;&nbsp;&nbsp;&nbsp;&nbsp;"Pretpostavljam da je posredi bio kompjuterizovan mehanizam nalik na mozak, i to mi nije moglo promaći."
<BR>&nbsp;&nbsp;&nbsp;&nbsp;&nbsp;"Da li ste sigurni da ste otkrili robotsku, a ne neku ljudsku mentalnu aktivnost?"
<BR>&nbsp;&nbsp;&nbsp;&nbsp;&nbsp;Blis skupi usne i odgovori: "Bila je suviše slabašna da bih mogla da to odredim; ipak, nema sumnje da je postojala."
<BR>&nbsp;&nbsp;&nbsp;&nbsp;&nbsp;Treviz još jednom pogleda Blis, pa Pelorata, i najzad reče umornim glasom: "Onda, to sve menja."
</P></TD></TR></TABLE>
<P class="next">
<A HREF=p10.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
