<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>NA ULAZNOJ STANICI
<P>&nbsp;&nbsp;&nbsp;&nbsp;&nbsp;9.
<BR>&nbsp;&nbsp;&nbsp;&nbsp;&nbsp;Ušavši u njihovu sobu, Blis upita: "Da li ti je Treviz pomenuo da bismo, od sada pa nadalje, svakog trenutka mogli načiniti skok i naći se u hipersvemiru?"
<BR>&nbsp;&nbsp;&nbsp;&nbsp;&nbsp;Pelorat, koji je bio nagnut nad disk za očitavnje, podiže pogled i odgovori: "Jeste, pre nekoliko trenutaka proverio je instrumente i rekao mi - 'kroz, otprilike, pola časa' ".
<BR>&nbsp;&nbsp;&nbsp;&nbsp;&nbsp;"Ne dopada mi se ni sama pomisao na njega, Pele. Nikada mi skok nije prijao: uvek mi se činilo kao da mi se sama utroba izvrće."
<BR>&nbsp;&nbsp;&nbsp;&nbsp;&nbsp;Pelorat kao da je bio pomalo iznenađen. "Blis, draga, uvek sam te zamišljao kao iskusnog svemirskog putnika."
<BR>&nbsp;&nbsp;&nbsp;&nbsp;&nbsp;"Pa, ne bi se to baš moglo reći, i ne mislim, pri tome, samo na sebe kao dela Gee. Gea u stvari, baš nije imala prilike za redovna svemirska putovanja. Po samoj svojoj prirodi ja/mi/Gea niti preuzimamo istraživanja, niti trgujemo, niti se lomatamo po svemiru. Ipak, razume se, postoji potreba da imamo nekoga na ulaznim stanicama..."
<BR>&nbsp;&nbsp;&nbsp;&nbsp;&nbsp;"Kao kada smo, rekao bih, imali dovoljno sreće da te prvi put susretnemo."
<BR>&nbsp;&nbsp;&nbsp;&nbsp;&nbsp;"Baš tako, Pele." Ona mu se umilno nasmeši. "Ili čak da iz različitih razloga posećujemo Sejšel, ili neka druga zvezdana područja - po pravilu, u punoj tajnosti. Ali bila to putovanja preuzeta u punoj tajnosti ili ne, ona uvek podrazumevaju skok - a kada bilo koji deo Gee čini skok sva Gea ga oseća."
<BR>&nbsp;&nbsp;&nbsp;&nbsp;&nbsp;"Prilično nezgodno", primeti Pel.
<BR>&nbsp;&nbsp;&nbsp;&nbsp;&nbsp;"Međutim, moglo bi biti i gore. Pozamašna masa Gee ne prolazi kroz skok, tako da se njegov efekat u priličnoj meri razvodnjava. Ipak, po svemu sudeći, ja ga doživljavam intenzivnije nego većina Gee. Kao što sve vreme pokušavam da objasnim Trevizu, mada je sve što čini Geu u stvari Gea, pojedini njeni delovi nisu, ipak, sasvim identični. U nekim se stvarima međusobno razlikujemo, i moja je osobina, eto, da sam posebno osetljiva na svemirske skokove."
<BR>&nbsp;&nbsp;&nbsp;&nbsp;&nbsp;"Trenutak!" uzviknu Pelorat, iznenada se nečega setivši. "Treviz je jednom pokušao da mi to objasni. Naime, najneprijatniji osećaj doživljava se u običnim brodovima. Na takvim brodovima, ulazeći u hipersvemir, čovek napušta galaktičko gravitaciono polje da bi se, po povratku iz hipersvemira, ponovo našao u njemu. Neprijatan osećaj, upravo izaziva taj izlazak i ponovni ulazak u gravitaciono polje. Međutim, Daleka zvezda je gravitacioni brod, sasvim nezavistan od gravitacionog polja, i u stvari, niti ga napušta niti se ponovo vraća u njega. To i jeste razlog što ništa nećemo osetiti. Budi uverena u to, draga, govorim ti na osnovu ličnog iskustva."
<BR>&nbsp;&nbsp;&nbsp;&nbsp;&nbsp;"Oh, pa to je divno! Volela bih samo da sam o tome ranije razgovarala s tobom. Uštedela bih sebi dosta brige."
<BR>&nbsp;&nbsp;&nbsp;&nbsp;&nbsp;"Postoji prednost i u jednom drugom smislu", nastavi Pelorat, osetivši se ohrabrenim u svojoj novoj ulozi vodiča kroz astronautičke zavrzlame. "Obični brodovi, tokom leta kroz svemir, dugo pre nego što se načiniti skok moraju da se drže podalje od tela sa velikim masama, kao što su, na primer, zvezde. Deo razloga za to je što je gravitaciono polje utoliko intenzivnije ukoliko se nalaziš bliže nekoj zvezdi - što istovremeno, pojačava efekat koji izaziva skok. Pored toga, što je gravitaciono polje jače, složenija je i jednačina koju moraš proračunati da bi skok bezbedno izveo i da bi se našao u običnom svemiru baš na željenom mestu.
<BR>&nbsp;&nbsp;&nbsp;&nbsp;&nbsp;Međutim, u gravitacionom brodu ne javlja se nikakav osećaj koji prati skok - ili, bar, ne takav koji bi bio vredan pomena. Povrh svega, ovaj brod raspolaže kompjuterom znatno složenijm od običnog kompjutera, koji je u stanju da i najsloženije jednačine proračunava sa neuobičajenom tačnošću i brzinom. Ishod toga je da je Dalekoj zvezdi umesto da se nedeljama udaljuje od neke zvezde u traganju za pogodnim i bezbednim mestom za skok, dovoljno svega dva ili tri dana. To posebno dugujemo činjenici da, budući da nismo podložni gravitacionom polju, nema nikakvih inercionih efekata; sledstveno tome, možemo znatno brže postići željena ubrzanja nego obični brodovi. Priznajem da se ni sam ne snalazim najbolje u svemu tome; međutim, upravo je to ono što mi je Treviz rekao"
<BR>&nbsp;&nbsp;&nbsp;&nbsp;&nbsp;"Odlično", zaključi Blis, "znači, Trevu treba odati priznanje zbog sposobnosti upravljanja ovim brodom."
<BR>&nbsp;&nbsp;&nbsp;&nbsp;&nbsp;Pelorat se blago namršti. "Molim te, Blis. Reci 'Treviz'."
<BR>&nbsp;&nbsp;&nbsp;&nbsp;&nbsp;"Naravno. Naravno. Ipak, u njegovom odsustvu osećam se malo opuštenijom"
<BR>&nbsp;&nbsp;&nbsp;&nbsp;&nbsp;"Ipak, vodi računa. Nemoj da ti to pređe u naviku, draga. Znaš i sama kako je osetljiv na to."
<BR>&nbsp;&nbsp;&nbsp;&nbsp;&nbsp;"Nije u tome stvar. Osetljiv je kad sam ja u pitanju. Jednostavno, ne dopadam mu se."
<BR>&nbsp;&nbsp;&nbsp;&nbsp;&nbsp;"Nisi u pravu", odvrati Pelorat ozbiljno. "Razgovarao sam s njim o tome... Hajde, hajde, ne mršti se. Bio sam, drago dete, izuzetno taktičan. Uveravao me je da uopšte nije tačno da mu se ne dopadaš. On, jednostavno, gaji podozrenje u pogledu Gee, i nimalo ga ne usrećuje činjenica da bi upravo on trebalo da je načini modelom budućnosti čovečanstva. Ne možemo mu to zameriti. Prevazići će on to svoje raspoloženje postepeno, kada bude shvatio prednosti koje nudi Gea."
<BR>&nbsp;&nbsp;&nbsp;&nbsp;&nbsp;"Nadam se da je tako, ali nije samo Gea u pitanju. Ma šta da ti je rekao, Pele - a ne zaboravi da si mu veoma drag i da ne bi hteo da povredi tvoja osećanja - znam da mu se ne dopadam ja, lično."
<BR>&nbsp;&nbsp;&nbsp;&nbsp;&nbsp;"Ne, Blis. Uopšte nije tako."
<BR>&nbsp;&nbsp;&nbsp;&nbsp;&nbsp;"Uostalom, niko me, Pele, ne mora voleti samo zato što me ti voliš. Dozvoli da ti objasnim. Trev - oh, u redu, Treviz - misli da sam ja robot."
<BR>&nbsp;&nbsp;&nbsp;&nbsp;&nbsp;Izgled zapreprašćenosti preplavi Peloratovo po pravilu smireno lice. On jedva promuca: "Nije valjda da misli da si ti veštački ljudski stvor?"
<BR>&nbsp;&nbsp;&nbsp;&nbsp;&nbsp;"Zbog čega bi to bilo tako neobično? Uostalom, roboti su prvi naselili Geu. To je poznata i priznata činjenica."
<BR>&nbsp;&nbsp;&nbsp;&nbsp;&nbsp;"Roboti su mogli biti od pomoći pri tome, kao što mašine uvek jesu, ali Geu su naselila ljudska bića; ljudi sa Zemlje. To je ono što Treviz misli; znam da je tako."
<BR>&nbsp;&nbsp;&nbsp;&nbsp;&nbsp;"U Geinom sećanju nema ni pomena o Zemlji; već sam to rekla i tebi i Trevizu. Međutim, u našim najstarijim sećanjima postoje roboti, čak i nakon tri hiljade godina, roboti koji su na sebe preuzeli zadatak preobražaja Gee u svet na kome je moguć život. U to vreme smo, takođe, stvarali Geinu planetarnu svest - bilo je za to potrebno mnogo vremena, Pele dragi, i u tome leži još jedan razlog zbog čega su naša prastara sećanja tako maglovita - ne zbog toga što ih je, kako Treviz smatra, Zemlja izbrisala..."
<BR>&nbsp;&nbsp;&nbsp;&nbsp;&nbsp;"Slažem se, draga", prekinu je Pelorat nestrpljivo, "ali šta je s robotima?"
<BR>&nbsp;&nbsp;&nbsp;&nbsp;&nbsp;"Pa, kada se Gea konačno uobličila, roboti su je napustili. Mi nismo želeli da roboti ostanu; bili smo, naime, i još uvek smo, ubeđeni da su roboti, na duge staze, štetni po ljudsku zajednicu, bilo da je u pitanju zajednica Izdvojenika, bilo zajednica sa planetarnom svešću. Nije mi poznato kako smo došli do takvog zaključka, ali sasvim je moguće da se oslanja na nešto iz veoma davne galaktičke istorije, tako da čak ni Geino sećanje ne seže toliko unazad."
<BR>&nbsp;&nbsp;&nbsp;&nbsp;&nbsp;"Ali ako su roboti otišli..."
<BR>&nbsp;&nbsp;&nbsp;&nbsp;&nbsp;"Da, ali šta ako su neki, ipak, ostali? Šta ako sam upravo ja jedna od njih - stara, možda petnaest hiljada godina. Treviz upravo to misli."
<BR>&nbsp;&nbsp;&nbsp;&nbsp;&nbsp;Pelorat lagano odmahnu glavom. "Ali ti nisi..."
<BR>&nbsp;&nbsp;&nbsp;&nbsp;&nbsp;"Jesi li sasvim siguran u to?"
<BR>&nbsp;&nbsp;&nbsp;&nbsp;&nbsp;"Razume se da jesam. Ti nisi robot."
<BR>&nbsp;&nbsp;&nbsp;&nbsp;&nbsp;"Kako to znaš?"
<BR>&nbsp;&nbsp;&nbsp;&nbsp;&nbsp;"Znam, Blis. U tebi nema ničeg veštačkog. Ako ja to ne znam, onda zaista niko ne zna."
<BR>&nbsp;&nbsp;&nbsp;&nbsp;&nbsp;"Ipak, zar ipak ne bi bilo moguće da sam, u svim pojedinostima, od najmanjih do najvećih, tako vešto načinjena da bi me, jednostavno, bilo nemoguće razlikovati od ljudskog stvora? A ako je tako, na osnovu čega bi me mogao razlikovati od pravog ljudskog bića?"
<BR>&nbsp;&nbsp;&nbsp;&nbsp;&nbsp;"Jednostavno, mislim da nije moguće da budeš do te mere savršena veštačka tvorevina", odvrati Pelorat.
<BR>&nbsp;&nbsp;&nbsp;&nbsp;&nbsp;"Ali ako je ipak moguće, bez obzira na to šta ti misliš?"
<BR>&nbsp;&nbsp;&nbsp;&nbsp;&nbsp;"Ipak, ne verujem u to."
<BR>&nbsp;&nbsp;&nbsp;&nbsp;&nbsp;"Razmotrimo to, onda, samo kao mogućnost. Kada bih bila robot koga nije moguće razlikovati od istinskog ljudskog bića - kako bi se ti, u tom slučaju, osećao?"
<BR>&nbsp;&nbsp;&nbsp;&nbsp;&nbsp;"Pa, ja... ja..."
<BR>&nbsp;&nbsp;&nbsp;&nbsp;&nbsp;"Budi sasvim određen. Kako bi se osećao kada bi znao da vodiš ljubav s jednim robotom?"
<BR>&nbsp;&nbsp;&nbsp;&nbsp;&nbsp;Pelorat iznenada pucnu prstima. "Znaš, postoje legende o ženama koje su se zaljubile u veštačka bića, i obrnuto. Uvek sam tome pridavao samo alegorijsko značenje, i nikad mi na pamet nije padalo da bi mogle sadržati makar i trunčicu istine... Naravno, Golan i ja čak nismo ni čuli za reč 'robot' sve dok nismo prispeli na Sejšel; međutim, kada sada mislim o tome, ćini mi se da ti veštački muškarci i žene mora da su bili roboti. Po svemu sudeći, takvi roboti mora da su postojali u pradavna vremena. To, dalje, znači da bi legende trebalo preispitati..."
<BR>&nbsp;&nbsp;&nbsp;&nbsp;&nbsp;On se zagnjuri u bezglasne misli. Blis sačeka nekoliko trenutaka, a onda bučno pljesnu rukama. Pelorat se trže, gotovo poskočivši.
<BR>&nbsp;&nbsp;&nbsp;&nbsp;&nbsp;"Pele dragi", opomenu ga ona, "koristiš se svojom mitografijom da bi izbegao odgovor na pitanje koje glasi: kako bi se osećao znajući da vodiš ljubav s jednim robotom?"
<BR>&nbsp;&nbsp;&nbsp;&nbsp;&nbsp;On se nevoljno zagleda u nju. "S neraspoznatljivim robotom? S robotom koji je po svemu nalik na ljudsko biće?"
<BR>&nbsp;&nbsp;&nbsp;&nbsp;&nbsp;"Baš tako."
<BR>&nbsp;&nbsp;&nbsp;&nbsp;&nbsp;"Pa, u tom slučaju, rekao bih da, prema mom mišljenju, robot koji je ljudskom biću nalik toliko da ga od ljudskog bića nije moguće razlikovati - jeste ljudsko biće."
<BR>&nbsp;&nbsp;&nbsp;&nbsp;&nbsp;"Upravo sam to želela da čujem od tebe, Pele."
<BR>&nbsp;&nbsp;&nbsp;&nbsp;&nbsp;Pelorat pričeka jedan trenutak, a onda reče: "A sada, draga, pošto si to čula od mene, nadam se da ćeš mi reći da si istinsko ljudsko biće i da ćeš me osloboditi potrebe da se rvem sa hipotetičkim situacijama?"
<BR>&nbsp;&nbsp;&nbsp;&nbsp;&nbsp;"Ne. Neću to učiniti. Upravo si ljudsko biće definisao kao biće koje raspolaže svim svojstvima istinskog ljudskog bića. Ukoliko smatraš da ja posedujem sva takva svojstva, svaka potreba za daljim razgovorom istog časa prestaje. Na kraju krajeva, kako ja da znam da ti nisi robot koga je nemoguće razlikovati od istinskog ljudskog bića?"
<BR>&nbsp;&nbsp;&nbsp;&nbsp;&nbsp;"Znaš, jer ti ja to tvrdim."
<BR>&nbsp;&nbsp;&nbsp;&nbsp;&nbsp;"Oh, ali ako jesi robot koga je nemoguće razlikovati od istinskog ljudskog bića, možda si programiran da mi tvrdiš da si istinsko ljudsko biće, i sam verujući u to. Pogodbeni zaključci su sve što imamo; zapravo, sve što možemo imati."
<BR>&nbsp;&nbsp;&nbsp;&nbsp;&nbsp;Privivši se uz Pelorata, ona ga zagrli i poljubi. Pojubac je bio strastven i dug, i tek nakon izvesnog vremena Peloratu pođe za rukom da primeti, pomalo prigušenim glasom: "Ali obećali smo Trevizu da kod njega nećemo izazivati nelagodu pretvarajući ovaj brod u mladenaćki kutak."
<BR>&nbsp;&nbsp;&nbsp;&nbsp;&nbsp;Blis odvrati sa primesom poziva u glasu: "Prepustićemo se sebi samima, i nemojmo misliti o datim obećanjima."
<BR>&nbsp;&nbsp;&nbsp;&nbsp;&nbsp;"Ali ne možemo, draga", reče Pel, pomalo uznemiren. "Znam da te to možda razdražuje. Blis, ali ja sve vreme razmišljam; jednostavno, nisam osoba koja bi bila u stanju da se sasvim prepusti osećanjima. Čitavog života bio sam takav, verovatno zbog toga izazivajući neraspoloženje drugih ljudi. Nikada nisam živeo s nekom ženom koja mi to, ranije ili kasnije, ne bi prebacila. Moja prva žena... ali baš mi se ne čini prigodnim pričati sad o tome..."
<BR>&nbsp;&nbsp;&nbsp;&nbsp;&nbsp;"Tačno, nije prigodno, ali nema nikakve štete. Ni ti nisi moj prvi ljubavnik."
<BR>&nbsp;&nbsp;&nbsp;&nbsp;&nbsp;"Oh!" uzviknu Pelorat, s prizvukom jada, a onda brzo dodade, ugledavši smešak na Blisinom licu: "Naravno da nisam. Bilo bi to glupo i očekivati... U svakom slučaju, mojoj prvoj ženi se to nije dopadalo."
<BR>&nbsp;&nbsp;&nbsp;&nbsp;&nbsp;"Ali meni se dopada. Tvoja neprestana potreba da uranjaš u misli čini mi se veoma privlačnom."
<BR>&nbsp;&nbsp;&nbsp;&nbsp;&nbsp;"U to baš nisam spreman da poverujem, ali ovog časa, nešto mi se drugo vrzma po glavi. Robot ili ljudsko biće - upšte nije važno. U pogledu toga smo se već složili. Međutim, kao što ti je poznato, ja sam Izdvojenik. Ja nisam deo Gee, i kada nas dvoje vodimo ljubav ti deliš osećanja s nekim ko je izvan Gee čak i kada mi, tokom malog broja trenutaka, omogućuješ da i sam pripadam Gei; ipak, verujem da ta osećanja nemaju istu snagu koju bi imala kada jedan deo Gee voli neki drugi njen deo."
<BR>&nbsp;&nbsp;&nbsp;&nbsp;&nbsp;"Ljubav s tobom, Pele", odvrati Blis, "ima svojih posebnih čari. Nije mi potrebno ništa drugo."
<BR>&nbsp;&nbsp;&nbsp;&nbsp;&nbsp;"Ipak, nije to samo pitanje ljubavi. Jer ti nisi samo ti. Šta ako Gea našu ljubav smatra izopačenjem?"
<BR>&nbsp;&nbsp;&nbsp;&nbsp;&nbsp;"Kada bi Gea tako mislila ja bih to morala znati, jer ja sam Gea. A budući da ja uživam u tebi, to je slučaj i sa Geom. Dok mi vodimo ljubav, i Gea deli s nama naša osećanja, u većoj ili manjoj meri. Kada ja kažem da te volim, to znači da te i Gea voli, premda je samo meni pripalo u deo da to neposredno činim... Kao da te to zbunjuje?"
<BR>&nbsp;&nbsp;&nbsp;&nbsp;&nbsp;"Budući da sam Izdvojenik, Blis, ne uspevam da te sasvim shvatim."
<BR>&nbsp;&nbsp;&nbsp;&nbsp;&nbsp;"Uvek se može pribeći analogiji sa telom Izdvojenika. Kada ti zviždućeš neku melodiju, čitavo tvoje telo, ti kao organizam, teži da tu melodiju zvižduće, ali oni delovi tebe koji to neposredno čine su tvoje usne, tvoj jezik i tvoja pluća. Tvoji prsti, na primer, pri tome ne čine ama baš ništa."
<BR>&nbsp;&nbsp;&nbsp;&nbsp;&nbsp;"Mogu njima da dajem ritam."
<BR>&nbsp;&nbsp;&nbsp;&nbsp;&nbsp;"Ali to nije neophodno da bi zviždukao. Davanje ritma prstima nije čin zviždukanja, već nešto što ga prati; slično tome, svi delovi Gee mogu, u ovoj ili onoj meri, pratiti ono što ja činim, ili osećam, kao što i ja mogu pratiti, ili osećati, ono što Gea čini."
<BR>&nbsp;&nbsp;&nbsp;&nbsp;&nbsp;"Pretpostavljam da se pri tom kod drugih ne stvara osećanje nelagodnosti", upita Pelorat.
<BR>&nbsp;&nbsp;&nbsp;&nbsp;&nbsp;"Nikakvo. Zaista nikakvo."
<BR>&nbsp;&nbsp;&nbsp;&nbsp;&nbsp;"Ali to kod mene izaziva čudan osećaj odgovornosti. Kada pokušavam da te učinim srećnom, imam osećaj kao da moram učiniti srećnom čitavu Geu, do poslednjeg njenog ostatka."
<BR>&nbsp;&nbsp;&nbsp;&nbsp;&nbsp;"Da, do poslednjeg atoma - ali ti to i činiš. Ti na taj način pridodaješ nešto osećanju zajedničke radosti - koje ti nakratko, omogućavam da sa nama podeliš. Pretpostavljam da je tvoj doprinos odveć malen da bi se mogao izmeriti - ali on je tu; i saznanje o tome treba da uveća i tvoje uživanje."
<BR>&nbsp;&nbsp;&nbsp;&nbsp;&nbsp;"Voleo bih", odjednom će Pelorat, "da sam siguran da je Golan u dovoljnoj meri zauzet svojim manevrisanjem kroz hipersvemir i da će u svojoj komandnoj kabini ostati još neko vreme."
<BR>&nbsp;&nbsp;&nbsp;&nbsp;&nbsp;"Želiš da vodimo ljubav, zar ne?"
<BR>&nbsp;&nbsp;&nbsp;&nbsp;&nbsp;"Želim."
<BR>&nbsp;&nbsp;&nbsp;&nbsp;&nbsp;"U tom slučaju uzmi komad hartije, napiši na njemu, 'Mladenački kutak' i okači ga spolja na vrata; a ako Treviz uprkos tome uđe, pa, biće to onda njegov problem."
<BR>&nbsp;&nbsp;&nbsp;&nbsp;&nbsp;Pelorat postupi kako mu je Blis predložila, i tokom ljubavnog zanosa kojem se prepustiše Daleka zvezda konačno načini skok. Ni Pelorat ni Blis nisu osetili ništa; ali ništa ne bi osetili ni da su obratili pažnju.
<BR>
<BR>&nbsp;&nbsp;&nbsp;&nbsp;&nbsp;10.
<BR>&nbsp;&nbsp;&nbsp;&nbsp;&nbsp;Proteklo je tek nekoliko meseci otkako je Pelorat sreo Treviza i otkako je po prvi put napustio Terminus. Sve dotle, tokom više od pola veka svog života (po galaktičkom standardnom vremenu), bio je čvrsto vezan za rodnu planetu.
<BR>&nbsp;&nbsp;&nbsp;&nbsp;&nbsp;Tokom tih nekoliko meseci, po vlastitom mišljenju, postao je pravi svemirski vuk. Do sada je iz svemira video tri planete: sam Terminus, Sejšel i Geu. Sada je, na ekranu, pred njegovim očima stajala i četvrta; u ovom trenutku, međutim, samo zahvaljujući teleskopskoj slici koju im je predočavao kompjuter. Bio je to Komporelen.
<BR>&nbsp;&nbsp;&nbsp;&nbsp;&nbsp;I ponovo, po četvrti put, osetio je nekako neodređeno razočaranje. Iz nekog razloga i dalje je verovao da je, posmatrajući neki naseljeni svet iz svemira, trebalo da znači videti obrise njegovih kontinenata okružene okeanskom masom; ili ukoliko je u pitanju bio svet bez velikih okeana, onda bar njegova jezera okružena velikim kopnenim masama.
<BR>&nbsp;&nbsp;&nbsp;&nbsp;&nbsp;To, međutim, nikada nije bio slučaj.
<BR>&nbsp;&nbsp;&nbsp;&nbsp;&nbsp;Ukoliko je svet bio pogodan za život, imao je i atmosferu i hidrosferu. A ukoliko je imao i vazduha i vode, tu su bili i oblaci; a oblaci su uvek zaklanjali vidik. I tako je Pelorat, još jednom, zurio u beličaste kovitlace oblaka, povremeno se probijajući pogledom do bledoplavičastih ili rđomrkih površina.
<BR>&nbsp;&nbsp;&nbsp;&nbsp;&nbsp;Pelorat se sumorno zapita da li bi iko bio u stanju da prepozna naki svet kada bi mu se ukazao na ekranu sa visine od, recimo, tri stotine hiljada kilometara. Kako bi neko, uopšte, mogao razlikovati jedan pramen oblaka od drugog?"
<BR>&nbsp;&nbsp;&nbsp;&nbsp;&nbsp;Blis pogleda Pelorata, ne skrivajući zabrinutost. "U čemu je stvar, Pele? Ne izgledaš naročito srećno."
<BR>&nbsp;&nbsp;&nbsp;&nbsp;&nbsp;"Imam utisak da, posmatrane iz svemira, sve planete liče jedna na drugu."
<BR>&nbsp;&nbsp;&nbsp;&nbsp;&nbsp;"Pa šta s tim, Janove?" umeša se Treviz, "I na Terminusu, posmatrane sa obzorja, sve obale nalik su jedna na drugu, sem ukoliko ti nije poznato ono u šta gledaš - neki određeni planinski vrh, ili neko ostrvce karakterističnog oblika."
<BR>&nbsp;&nbsp;&nbsp;&nbsp;&nbsp;"Svakako", odvrati Pelorat sa prizvukom nezadovoljstva u glasu, "ali u šta gledaš kada ti je pred očima samo gomila plutajućih oblaka? A čak i ako se trudiš, pre nego što uspeš da nešto razaznaš već si na tamnoj strani planete."
<BR>&nbsp;&nbsp;&nbsp;&nbsp;&nbsp;"Pa, posmatraj malo pažljivije, Janove. Ukoliko se usredsrediš na oblike oblaka videćeš da teže da načine mrežu koja opasuje planetu, koja kruži oko nekog središta. To središte se, po pravilu, nalazi nad jednim od polova."
<BR>&nbsp;&nbsp;&nbsp;&nbsp;&nbsp;"Oko kojeg?" iznenada se zainteresova Blis.
<BR>&nbsp;&nbsp;&nbsp;&nbsp;&nbsp;"Budući da se, u odnosu na nas, planeta okreće u smeru kazaljke na časovniku, mi je, po prirodi stvari posmatramo odozgo iznad južnog pola. Budući da joj se središte, kako se čini, nalazi oko petnaest stepeni od terminatora - to je linija što je tvori senka planete - i da joj je osa nagnuta za dvadeset jedan stepen u odnosu na ravan njenog kretanja, možemo zaključiti da se nalazimo ili usred proleća ili usred leta, u zavisnosti od toga da li se pol kreće od ili ka terminatoru. Kompjuter je u stanju da joj izračuna orbitu, i ukoliko to od njega zatražim, da mi pruži traženi podatak u najkraćem roku. Imajući u vidu da se glavni grad planete nalazi na njenoj severnoj polulopti, to je sad tamo ili sredina jeseni ili sredina zime."
<BR>&nbsp;&nbsp;&nbsp;&nbsp;&nbsp;Pelorat se namršti. "I sve to si u stanju da zaključiš?" I dalje je zurio u prekrivač od oblaka kao da bi ovaj trebalo, ili mogao, da mu se napokon obrati; ali razume se, od toga ne bi ništa.
<BR>&nbsp;&nbsp;&nbsp;&nbsp;&nbsp;"I ne samo to", dodade Traviz. "Ukoliko pažljivo posmatraš polarne oblasti uočićeš da nema rupa u pokrivaču od oblaka, čak i kada su ovi po strani od polova. U stvari, rupe, u oblacima postoje, ali ono što kroz njih vidiš su ledene površine - u stvari, belo na belom."
<BR>&nbsp;&nbsp;&nbsp;&nbsp;&nbsp;"Oh", uzdahnu Pelorat. "Pa, to bi se moglo i očekivati na polovima."
<BR>&nbsp;&nbsp;&nbsp;&nbsp;&nbsp;"Naravno, na planetama pogodnim za život. Planete na kojima nema života su, najverovatnije, bez vazduha ili bez vode; ili se na njima nalaze mrlje na osnovu kojih možeš zaključiti da joj oblaci ne sadrže vodenu paru, ili da u ledu nema ni traga vode. Budući, međutim, da na ovoj planeti nema takvih mrlja, možemo zaključiti da u njenim oblacima ima vodene pare, a u ledu vode.
<BR>&nbsp;&nbsp;&nbsp;&nbsp;&nbsp;Sledeće što se da zapaziti jeste područje neprekinute beline na dnevnoj strani terminatora; izvežbanom oku ona se čini i većom no što je u stvari. Povrh svega, možeš zapaziti i neki narandžasti odsjaj, veoma bled, prisutan u reflektovanoj svetlosti; to znači da je Komporelenevo sunce znatno hladnije od Terminusovog. Sledstveno tome, Komporelen je hladan svet, onoliko hladan koliko to život na njemu može podneti."
<BR>&nbsp;&nbsp;&nbsp;&nbsp;&nbsp;"Kao da čitaš knjige, stari druže", primeti Pelorat zadivljeno.
<BR>&nbsp;&nbsp;&nbsp;&nbsp;&nbsp;"Neka te to ne impresionira previše", odvrati Treviz zadovoljno se smešeći. "Kompjuter mi je pružio statističke podatke o ovom svetu koji se sasvim lepo mogu upotrebiti, uključujući i podatke o nižoj prosečnoj temperaturi planete. U stvari, Komporelen se nalazi na samom rubu ledenog doba koje bi, kada bi konfiguracija njegovih kontinenata bila nešto pogodnija, konačno i zavladao planetom."
<BR>&nbsp;&nbsp;&nbsp;&nbsp;&nbsp;Blis se ugrize za usnu. "Nisam baš sklona hladnim svetovima."
<BR>&nbsp;&nbsp;&nbsp;&nbsp;&nbsp;"Imamo toplu odeću", odvrati Treviz.
<BR>&nbsp;&nbsp;&nbsp;&nbsp;&nbsp;"Nije to u pitanju. Ljudska bića nisu, zaista, prilagođena hladnom vremenu. Mi nemamo ni debelo krzno ni gusto perje, kao ni naslage sale. To što jedan svet prihvata hladnoću kao da nagoveštava da baš ne mari za dobrobit svojih sastavnih delova."
<BR>&nbsp;&nbsp;&nbsp;&nbsp;&nbsp;"Da li je Gea u celosti svet blage klime?" upita Treviz.
<BR>&nbsp;&nbsp;&nbsp;&nbsp;&nbsp;"Najvećim delom, jeste. Postoje i neke hladnije oblasti, zarad životinjskog i biljnog sveta koji se prilagodio hladnoći, kao i neke toplije, zarad biljaka i životinja kojima je potrebno nešto više toplote; međutim, najveći deo planete ima umerenu klimu, ni previše hladnu ni previše toplu, za one kojima to najviše odgovara, uključujući, razume se, i ljudska bića."
<BR>&nbsp;&nbsp;&nbsp;&nbsp;&nbsp;"Naravno, i ljudska bića. Svi sastavni delovi Gee se u tom pogledu imaju smatrati živim i ravnopravnim, ali su neki, poput ljudskih bića, očigledno ravnopravniji od drugih."
<BR>&nbsp;&nbsp;&nbsp;&nbsp;&nbsp;"Ne budite tako šašavo sarkastični", odbrusi Blis sa primesom razdraženosti. "Nivo i intenzitet svesti i budnost svakako su veoma važni. Unekoliko ljudsko biće predstavlja, međutim, važniji deo Gee no neka stena iste težine, i svojstva i funkcionisanje Gee kao celine neminovno su određeni prema ljudskim bićima - mada, ipak, ne u tolikoj meri kao što je to slučaj sa svetovima Izdvojenika. Štaviše, postoje i trenuci kada se, kad je to neophodno, Gea utemeljuje u skladu sa potrebama drugih. Čak u veoma dugim intervalima, moguće je da celina bude ustrojena prema potrebama nastalim u dubinama stenja. Neophodno je da se i takve potrebe zadovolje, budući da bi, u suprotnom, Gea kao celina mogla trpeti. Niko ne bi želeo da dođe do neke nepotrebne vulkanske erupcije, zar ne?"
<BR>&nbsp;&nbsp;&nbsp;&nbsp;&nbsp;"Ne", složi se Treviz. "Ne takve koja ne bi bila neophodna."
<BR>&nbsp;&nbsp;&nbsp;&nbsp;&nbsp;"Niste baš impresionorani, zar ne?"
<BR>&nbsp;&nbsp;&nbsp;&nbsp;&nbsp;"Čujte", započe Treviz. "Neki od naših svetova su hladniji od ostalih, a neki opet topliji; neki su prekriveni prostranim tropskim prašumama, a neki beskrajnim savanama. Ne postoje ni dva sasvim ista sveta, ali svaki od njih predstavlja dom za one koji su se navikli na uslove što na njima vladaju. Ja sam se navikao na, u osnovi, blagu klimu Terminusa - u stvari, postigli smo gotovo geanski stepen umerenosti - ali želim da, makar samo privremeno, izvesno vreme provedem i na drugačijem mestima. Ono što mi imamo, Blis, a što Gea nema, jeste raznovrsje... Ukoliko se Gea proširi na svu Galaksiju, da li će to značiti da će, prinudno, svuda zavladati njena mera umerenosti? Takav nedostatak raznovrsja bio bi gotovo nepodnošljiv."
<BR>&nbsp;&nbsp;&nbsp;&nbsp;&nbsp;"Ako bi to bio slučaj, i ukoliko bi raznovrsje zaista bilo toliko poželjno, pa, bilo bi učinjeno sve da se ono i sačuva", odgovori Blis.
<BR>&nbsp;&nbsp;&nbsp;&nbsp;&nbsp;"Blagonaklonošću, da tako kažem, kakvog centralnog komiteta", dobaci Treviz suvo. "I samo u onolikoj meri u kolikoj bi to bilo prihvatljivo? Ne, hvala, radije bih taj posao prepustio samoj prirodi."
<BR>&nbsp;&nbsp;&nbsp;&nbsp;&nbsp;"Ali ni vi to niste prepustili prirodi! Svaki danas naseljeni svet u Galaksiji bio je, jednom, podvrgnut prilagođavanju. Svi svetovi bili su zatečeni u svom prirodnom stanju, ne naročito pogodnom za ljudsku rasu, i svi su oni bili prilagođeni da, svojom umerenošću, najbolje odgovore ljudskim potrebama. Ukoliko na ovom svetu ispod nas vlada hladnoća, sigurna sam da je razlog tome što ljudi koji na njemu žive nisu bili u mogućnosti da ga, bez neprihvatljivih rizika, učine toplijim, do stepena potrebne umerenosti. I stoga, nemojte biti baš toliko svetački čedni govoreći o prepuštanju svega delovanju prirode."
<BR>&nbsp;&nbsp;&nbsp;&nbsp;&nbsp;"Pretpostavljam da sada govorite u ime Gee", upita Treviz.
<BR>&nbsp;&nbsp;&nbsp;&nbsp;&nbsp;"Ja uvek govorim u ime Gee. Jer, ja sam Gea."
<BR>&nbsp;&nbsp;&nbsp;&nbsp;&nbsp;"U tom slučaju, ako je Gea toliko ubeđena u svoju superiornost, zbog čega joj je uopšte bila potrebna moja odluka? Zbog čega niste jednostavno krenuli napred i bez mene?"
<BR>&nbsp;&nbsp;&nbsp;&nbsp;&nbsp;Nekoliko trenutaka Blis je ćutala, kao da pribira misli. A onda odgovori: "Zbog toga što nije pametno preterano verovati samom sebi. Pa samoj prirodi stvari, ljudi uvek jasnije sagledavaju svoje vrline nego svoje nedostatke. Mi, međutim, neizostavno želimo da učinimo ono što jeste pravo, objektivno posmatrano - ukoliko tako nešto uopšte postoji. Vi ste, po svemu sudeći, onaj pomoću koga se to da postići u najvećoj meri, i stoga smo vas i odabrali da nas vodite ka tom cilju."
<BR>&nbsp;&nbsp;&nbsp;&nbsp;&nbsp;"Ka onom što je objektivno pravo", setno primeti Treviz, "a čak ni ja sam ne shvatam svoju vlastitu odluku, i tek nastojim da za nju nađem opravdanje."
<BR>&nbsp;&nbsp;&nbsp;&nbsp;&nbsp;"Naći ćete ga", reče Blis.
<BR>&nbsp;&nbsp;&nbsp;&nbsp;&nbsp;"Nadam se", prihvati Treviz.
<BR>&nbsp;&nbsp;&nbsp;&nbsp;&nbsp;"Pa, stari druže", umeša se Pelorat, "sve mi se čini kao da je iz ove sadašnje rasprave Blis veoma lako izišla kao pobednik. Zbog čega nikako ne želiš da se suočiš sa činjenicom da njeni argumenti sasvim lepo opravdavaju tvoju odluku da Gea treba da bude model za budućnost čitavog čovečanstva?"
<BR>&nbsp;&nbsp;&nbsp;&nbsp;&nbsp;"Zbog toga", grubo odvrati Treviz, "što u vreme kada sam svoju odluku donosio za te argumente nisam znao. Ni o čemu što se odnosi na Geu nisam u trenutku svoje odluke znao. Nešto drugo je uticalo tada na mene, makar nesvesno, nešto što nema nikakve veze sa Geom, nešto znatno suštinskije. I ja moram ustanoviti šta je to bilo."
<BR>&nbsp;&nbsp;&nbsp;&nbsp;&nbsp;Pelorat podiže ruku, kao da želi da ga umiri. "Ne ljuti se, Trevize."
<BR>&nbsp;&nbsp;&nbsp;&nbsp;&nbsp;"Ne ljutim se. Samo nalazim se pod neizdrživim pritiskom. Ne želim da budem središte čitave Galaksije."
<BR>&nbsp;&nbsp;&nbsp;&nbsp;&nbsp;"Ne krivim vas zbog toga, Trevize", reče Blis, "i zaista mi je žao što vas je ono što nosite u sebi dovelo u taj položaj... Kada očekujete da ćemo se spustiti na Komporelen?"
<BR>&nbsp;&nbsp;&nbsp;&nbsp;&nbsp;"Kroz tri dana", odgovori Treviz, "Ali najpre se moramo spustiti na jednu od ulaznih stanica u njegovoj orbiti."
<BR>&nbsp;&nbsp;&nbsp;&nbsp;&nbsp;"Nadam se da neće biti problema, a?" upita Pelorat.
<BR>&nbsp;&nbsp;&nbsp;&nbsp;&nbsp;Treviz sleže ramenima. "To zavisi od broja brodova koji takođe žele da se spuste na planetu, od broja ulaznih stanica, i pre svega, od pravila koja regulišu davanje ili uskraćivanje saglasnosti za spuštanje. Povremeno se ta pravila menjaju."
<BR>&nbsp;&nbsp;&nbsp;&nbsp;&nbsp;Pomalo uzbuđeno Pelorat upita: "Šta ti znači to 'uskraćivanje saglasnosti'? Kako uopšte mogu uskratiti saglasnost za spuštanje građanina Zadužbine? Zar Komperelen nije član Zadužbinske federacije?"
<BR>&nbsp;&nbsp;&nbsp;&nbsp;&nbsp;"Pa, i jeste i nije. Postoje tu neke pravne tananosti, i ja nisam baš siguran kako ih na Komporelenu tumače. Mislim da postoji mogućnost da nam uskrate saglasnost za silazak, mada, s druge strane, ne verujem da postoje ozbiljni izgledi za to."
<BR>&nbsp;&nbsp;&nbsp;&nbsp;&nbsp;"A ako nas odbiju, šta ćemo onda?"
<BR>&nbsp;&nbsp;&nbsp;&nbsp;&nbsp;"Nisam sasvim siguran", odgovori Treviz. "Sačekajmo, najpre, da vidimo šta će se dogoditi pre ne što pristupimo razmatranju povlačenja prinudnih poteza."
<BR>
<BR>&nbsp;&nbsp;&nbsp;&nbsp;&nbsp;11.
<BR>&nbsp;&nbsp;&nbsp;&nbsp;&nbsp;Već su se dovoljno približili Komporelenu da su ga, i bez teleskopskog uvećavanja, mogli sagledati kao zamašnu svemirsku loptu. Uz pomoć teleskopa, međutim, mogle su se videti i ulazne stanice. Nalazile su se dublje u svemiru od svega što je kružilo u orbiti planete i bile su blistavo osvetljene.
<BR>&nbsp;&nbsp;&nbsp;&nbsp;&nbsp;Sa strane sa koje joj se Daleka zvezda približavala, iznad njenog južnog pola, polovina planete bila je sve vreme obasjana sunčevom svetlošću. Ulazne stanice na njenoj noćnoj trani mogle su se, naravno, znatno jasnije videti, poput blistavih malenih čestica. Bile su pravilno raspoređene, tvoreći polukrug u odnosu na planetu; šest stanica moglo se jasno videti (na osvetljenoj strani bilo ih je, bez sumnje još šest) i sve su jednomerno i istom brzinom kružile oko planete.
<BR>&nbsp;&nbsp;&nbsp;&nbsp;&nbsp;Pomalo zadivljen prizorom, Pelorat upita: "Vidim još neke svetlucave tačke, bliže površini planete. Šta one predstavljaju?"
<BR>&nbsp;&nbsp;&nbsp;&nbsp;&nbsp;"Ne znam pojedinosti o Komporelenu i ne mogu ti dati tačan odgovor", odazva se Treviz. "Možda su u pitanju fabrike ili laboratorije, a možda, čak, i svemirska naselja. Neke planete teže da takva zdanja drže u potpunom mraku, izuzev kada su u pitanju ulazne stanice. Na primer, i sa Terminusom je takav slučaj. Međutim, po svemu sudeći, Komporelen je u tom pogledu znatno liberalniji."
<BR>&nbsp;&nbsp;&nbsp;&nbsp;&nbsp;"Na koju stanicu misliš da se spustimo, Golane?"
<BR>&nbsp;&nbsp;&nbsp;&nbsp;&nbsp;"To zavisi od njih. Već sam im uputio naš zahtev da se spustimo na Komporelen, i očekujem da nam jave na koju stanicu da pristanemo, i kada. Dosta zavisi od toga koliko brodova u ovom času stiže s istom namerom. Ukoliko ima po desetak brodova na svakoj ulaznoj stanici koji čekaju na red, neće nam preostati ništa drugo do da budemo strpljivi."
<BR>&nbsp;&nbsp;&nbsp;&nbsp;&nbsp;"Samo sam dva puta do sada bila na hipersvemirskoj udaljenosti od Gee", reče Blis, "i to oba puta kada sam bila na ili u blizini Sejšela. Ali još nikada nisam bila na ovolikoj udaljenosti."
<BR>&nbsp;&nbsp;&nbsp;&nbsp;&nbsp;Treviz je oštro pogleda. "Šta to menja na stvar? Još uvek ste Gea, zar ne?"
<BR>&nbsp;&nbsp;&nbsp;&nbsp;&nbsp;Za trenutak Blis kao da obuze ljutnja, a onda joj se raspoloženje naglo promeni i ona se nekako zbunjeno zakikokta. "Moram vam priznati, Trevize, da ste me ovog puta zatekli. U stvari, postoje dva značenja u reči 'Gea'. Jedan način može se upotrebiti da bi se označila planeta u fizičkom smislu reči, kao čvrsto loptasto telo što lebdi u svemiru. Može se, s druge strane, upotrebiti i da označi planetu kao živi organizam, koji u sebe uključuje i to fizičko telo. Istinu govoreći, trebalo bi da koristimo dve različite reči da bismo označili ta dva različita pojma; međutim, Geanci uvek imaju u vidu kontekst, lako prepoznaju na šta se reč tačno odnosi. Priznajem da to u pojedinim trenucima može zbuniti Izdvojenike."
<BR>&nbsp;&nbsp;&nbsp;&nbsp;&nbsp;"Pa, u tom slučaju", nastavi Treviz, "imajući u vidu da ste mnogo hiljada praseka udaljeni od Gea kao fizičkog tela, da li ste još deo nje kao živog organizma?"
<BR>&nbsp;&nbsp;&nbsp;&nbsp;&nbsp;"Kada je u pitanju živi organizam, još sam Gea."
<BR>&nbsp;&nbsp;&nbsp;&nbsp;&nbsp;"U potpunosti?"
<BR>&nbsp;&nbsp;&nbsp;&nbsp;&nbsp;"Gotovo u potpunosti. Sigurna sam da sam vam već pomenla da na hipersvemirskim udaljenostima postoje izvesne teškoće da se i dalje ostane deo Gee, ali i dalje sam Gea."
<BR>&nbsp;&nbsp;&nbsp;&nbsp;&nbsp;"Nije li vam ikad pao na um", nastavi Treviz, "da bi se Gea mogla prikazati nekome kao galaktički kraken - mitsko čudovište sa bezbrojnim pipcima - čije hvataljke sežu posvuda? Dovoljno bi bilo da na svaki od naseljnih svetova postavite po nekoliko Geanaca, i začas biste sazidali tu vašu Galaktiku. U stvari, možda ste to već i učinili. Gde se nalaze ti vaši Geanci? Pretpostavljam da ih se nekoliko može naći na Terminusu, a takođe nekoliko i na Trantoru. Koliko ste se još rasprostrli?"
<BR>&nbsp;&nbsp;&nbsp;&nbsp;&nbsp;Blis se očigledno osećala nelagodno. "Rekla sam jednom da vam nikada neću govoriti laži, Trevize, ali to nipošto ne znači da se osećam obaveznom da vam kažem punu istinu. Postoje stvari koje nemate potrebe da znate, a položaj i identitet pojedinačnih delova Gee spadaju među njih."
<BR>&nbsp;&nbsp;&nbsp;&nbsp;&nbsp;"Da li je, Blis, potrebno da znam razlog za postojanje tih pipaka, čak i ako mi nije poznato gde se nalaze?"
<BR>&nbsp;&nbsp;&nbsp;&nbsp;&nbsp;"Prema mišljenju Gee - nije potrebno."
<BR>&nbsp;&nbsp;&nbsp;&nbsp;&nbsp;"Pretpostavljam, ipak, da mi je dozvoljeno da nagađam. Vi, recimo, smatrate sebe čuvarima Galaksije?"
<BR>&nbsp;&nbsp;&nbsp;&nbsp;&nbsp;"Naša je istinska težnja da Galaksiju održimo spokojnom i bezbednom, miroljubivom i naprednom. Seldonov Plan, bar kako ga je prvobitno zamislio Hari Seldon, trebalo je da dovede do stvaranja Drugog galaktičkog carstva, stabilnijeg i delatnijeg no što je bilo ono koje mu je prethodilo. Čini se da se Plan, koji je Druga Zadužbuna sve vreme prilagođavala i dopunjavala, do sada sasvim dobro pokazao."
<BR>&nbsp;&nbsp;&nbsp;&nbsp;&nbsp;"Ali Gea ne želi da Drugo galaktičko carstvo bude uspostavljeno, bar ne u klasičnom smislu, je li tako? Ono što vi želite jeste Galaktika - čitava Galaksija kao jedan živi organizam."
<BR>&nbsp;&nbsp;&nbsp;&nbsp;&nbsp;"Ukoliko nam vi to budete dozvolili nadamo se da ćemo, vremenom, dobiti Galaktiku. Ukoliko nam, pak, ne budete dozvolili, okrenućemo sa ka stvaranju Seldonovog Drugog carstva, nastojeći da ga učinimo što možemo bezbednijim."
<BR>&nbsp;&nbsp;&nbsp;&nbsp;&nbsp;"Ali šta nije u redu sa..."
<BR>&nbsp;&nbsp;&nbsp;&nbsp;&nbsp;Uho mu je uhvatio blag, ali uporan signal. "Kompjuter me poziva", saopšti Treviz. "Rekao bih da primamo uputstva za sletanje na neku od ulaznih stanica. Odmah se vraćam."
<BR>&nbsp;&nbsp;&nbsp;&nbsp;&nbsp;On uđe u komandnu prostoriju i stavi dlanove na označena mesta na komandnoj ploči, smesta ustanovivši da zaista dobija uputstva za prilazak jednoj od ulaznih stanica - njene koordinate, zajedno sa linijom povučenom od Komporelenevog središta do njegovog severnog pola; bila je to zadata ruta prilaska.
<BR>&nbsp;&nbsp;&nbsp;&nbsp;&nbsp;Treviz potvrdi signalom svoj pristanak, a onda se dublje zavali u naslonjaču.
<BR>&nbsp;&nbsp;&nbsp;&nbsp;&nbsp;Seldonov Plan! Koliko samo dugo nije ni pomislio na njega! Prvo galaktičko carstvo se raspalo i tokom pet stotina godina, već, Zadužbina je rasla, najpre kao takmac tog istog carstva a potom i na njegovim razvalinama - sve u savršenom saglasju sa Planom.
<BR>&nbsp;&nbsp;&nbsp;&nbsp;&nbsp;Došlo je i do jednog zastanka koji je prouzrokovao Mazgov, zapretivši, u jednom trenutku, da Plan raznese u komadiće, ali se Zadužbina nekako izvukla - možda uz pomoć sve vreme skrivene Druge Zadužbine, a možda i uz pomoć još bolje skrivene Gee.
<BR>&nbsp;&nbsp;&nbsp;&nbsp;&nbsp;A sada se nad Planom nadnosila pretnja veća no što je ikad bila ona koju je Mazgov najavio. Trebalo je napustiti plan o vaspostavljanju Carstva zarad nečeg sasvim drugačijeg od ičega poznatog iz istorije - zarad Galaktike. I on se složio s tim!
<BR>&nbsp;&nbsp;&nbsp;&nbsp;&nbsp;Zbog čega? Da li je postojao nedostatak u Planu? Neki suštinski nedostatak?
<BR>&nbsp;&nbsp;&nbsp;&nbsp;&nbsp;U jednom sevu saznanja Trevizu se učini da nedostatak zaista postoji i da mu je jasno u čemu se sastoji, da mu je bilo jasno još u trenutku kada je donosio svoju odluku - ali to saznanje... ukoliko je uopšte bilo to... iščeže iz njegovog uma isto tako brzo kao što je i došlo, ostavivši ga pustim.
<BR>&nbsp;&nbsp;&nbsp;&nbsp;&nbsp;Možda je to bila samo prikaza: prikaza u trenutku kada je donosio svoju odluku, kao i sada. Na kraju krajeva, on o Planu nije znao ništa više od osnovnih pretpostavki koje su, čini se, opravdale psihoistoriju. Mimo toga, nisu mu bile poznate nikakve pojedinosti, i sasvim sigurno, ni najmanji zarez u njegovoj uzvišenoj matematici.
<BR>&nbsp;&nbsp;&nbsp;&nbsp;&nbsp;On sklopi oči i misli stadoše da mu blude...
<BR>&nbsp;&nbsp;&nbsp;&nbsp;&nbsp;Nije bilo ničega.
<BR>&nbsp;&nbsp;&nbsp;&nbsp;&nbsp;Možda je u pitanju bila dopunska moć koju je na njega preneo kompjuter? On postavi dlanove na komandnu ploču i oseti toplotu mesta na kojima su stajali obrisi ljudskih šaka. Ponovo sklopivši oči, on se zanese u misli...
<BR>&nbsp;&nbsp;&nbsp;&nbsp;&nbsp;Ponovo, nije bilo ničega.
<BR>
<BR>&nbsp;&nbsp;&nbsp;&nbsp;&nbsp;12.
<BR>&nbsp;&nbsp;&nbsp;&nbsp;&nbsp;Komporelenac koji je prispeo na njihov brod pokaza im svoju holografsku identifikacionu karticu, koja je prilično verno prikazavala njegovo bucmasto lice, prošarano retkom bradicom. Na dnu kartice stajalo je njegovo ime: A. Kendraj.
<BR>&nbsp;&nbsp;&nbsp;&nbsp;&nbsp;Bio je onizak, a i telo mu je bilo okruglasto, baš kao i lice. Delovao je sveže i opušteno dok je razgledao brod s neprikrivenim izrazom zadivljenosti.
<BR>&nbsp;&nbsp;&nbsp;&nbsp;&nbsp;"Kako ste uspeli da se spustite tako brzo?" upita on. "Očekivali smo vas tek kroz dva časa."
<BR>&nbsp;&nbsp;&nbsp;&nbsp;&nbsp;"Ovo je potpuno novi model svemirskog broda", odvrati Treviz s neobavezujućom ljubaznošću.
<BR>&nbsp;&nbsp;&nbsp;&nbsp;&nbsp;Kendraj, međutim, nije bio ni mlad ni naivan, kako je izgledao. Ušavši u komandnu prostoriju, on bez oklevanja upita: "Gravitacioni pogon?"
<BR>&nbsp;&nbsp;&nbsp;&nbsp;&nbsp;Treviz nije video nikakvog razloga da oporgava nešto što je bio do te mere očigledno. On potvrdi bezličnim glasom: "Tako je."
<BR>&nbsp;&nbsp;&nbsp;&nbsp;&nbsp;"Veoma zanimljivo. Slušate o njima, ali nekako, nikad niste u prilici i da ih vidite. Motor mu je u trupu?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;Kendraj baci pogled prema kompjuteru. "Kompjuterska mreža, takođe?"
<BR>&nbsp;&nbsp;&nbsp;&nbsp;&nbsp;"Tako je. U svakom slučaju, tako su mi rekli. Nisam proveravao."
<BR>&nbsp;&nbsp;&nbsp;&nbsp;&nbsp;"Pa dobro. Ono što mi treba jeste brodska dokumentacija: broj mašinskog postrojenja, mesto gde je brod sagrađen, identifikaciona šifra, i slične drangulije. Siguran sam da se svi podaci nalaze u kompjuteru, i da je on u stanju da karticu sa podacima koji su mi potrebni izbaci za pola sekunde."
<BR>&nbsp;&nbsp;&nbsp;&nbsp;&nbsp;Zaista, bilo je potrebno tek nešto malo više vremena. Kendraj se ponovo obazre po brodu. "Na brodu ste vas troje, je li tako?"
<BR>&nbsp;&nbsp;&nbsp;&nbsp;&nbsp;"Tako je", odgovori Treviz.
<BR>&nbsp;&nbsp;&nbsp;&nbsp;&nbsp;"Ima li životinja? Biljaka? Vaše zdrastveno stanje?"
<BR>&nbsp;&nbsp;&nbsp;&nbsp;&nbsp;"Ne. Ne. Dobro", odgovori Treviz.
<BR>&nbsp;&nbsp;&nbsp;&nbsp;&nbsp;"Hm!" pomrlja Kendraj, praveći zabeleške. "Možete li staviti šaku ovde? Rutinska provera, znate. Desnu šaku, molim vas."
<BR>&nbsp;&nbsp;&nbsp;&nbsp;&nbsp;Treviz zlovoljno osmotri aparat. Ulazio je sve više i više u upotrebu, i postajao sve složeniji. Na osnovu toga kako im je izgledao mikrodetektor mogli ste, gotovo, sasvim precizno odrediti koliko su neki svetovi uznapredovali ili koliko su zaostali. Sada je već bilo sasvim malo svetova, ma koliko zaostali bili, koji nisu raspolagale makar jednim mikrodetektorom. Sve je počelo konačnim raspadom Carstva; svako je ispoljavao sve naglašeniju težnju da se zaštiti od zaraza i tuđih mikroorganizama.
<BR>&nbsp;&nbsp;&nbsp;&nbsp;&nbsp;"Šta je to?" upita Blis tihim i radoznalim glasom, istežući vrat da osmotri spravu najpre s jedne, a potom i s druge strane.
<BR>&nbsp;&nbsp;&nbsp;&nbsp;&nbsp;"Mislim da tu spravu nazivaju mikrodetektorom", odgovori joj Pelorat.
<BR>&nbsp;&nbsp;&nbsp;&nbsp;&nbsp;"Nema u njoj ničeg tajanstvenog", dopuni ga Treviz. "Spravica automatski pretražuje pojedine delove vašeg tela, spolja i iznutra, tragajući za mikroorganizmima koji bi mogli biti prenosnici zaraza."
<BR>&nbsp;&nbsp;&nbsp;&nbsp;&nbsp;"Ovaj je u stanju i da razvrstava mikroorganizme", dodade Kendraj, s očiglednim prizvukom ponosa u glasu. "Napravili smo ga ovde, na Komperelenu... Dakle, ukoliko nemate ništa protiv, molim vas vašu desnu šaku."
<BR>&nbsp;&nbsp;&nbsp;&nbsp;&nbsp;Treviz uvuče svoju desnu šaku u aparat, posmatrajući kako niz malenih crvenih tačkica poigrava duž nekoliko vodoravnih linija. Kendraj dodirnu jedno dugme, i kroz prorez se smesta pojavi kartica u koloru. "Molio bih vas da ovo potpišete, gospodine", reče on.
<BR>&nbsp;&nbsp;&nbsp;&nbsp;&nbsp;Treviz se potpisa. "Nije loše, nadam se?" upita on. "Valjda nisam u prevelikoj opasnosti?"
<BR>&nbsp;&nbsp;&nbsp;&nbsp;&nbsp;"Nisam lekar, i ne bih umeo da vas uputim u pojedinosti", odgovori Kendraj, "ali aparat nije zabeležio ništa što bi zahtevalo da vam uskratim silazak, ili zbog čega biste morali u karantin. A to je sve što mene interesuje."
<BR>&nbsp;&nbsp;&nbsp;&nbsp;&nbsp;"Baš sam sretan koliko sam težak", odvrati Treviz suvo, tresući šakom da odagna slabašan osećaj peckanja.
<BR>&nbsp;&nbsp;&nbsp;&nbsp;&nbsp;"Vi ste na redu, gospodine", obrati se Kendraj Peloratu.
<BR>&nbsp;&nbsp;&nbsp;&nbsp;&nbsp;Uz malo oklevanja Pelorat uvuče šaku u aparat, a potom potpisa karticu.
<BR>&nbsp;&nbsp;&nbsp;&nbsp;&nbsp;"I vi, gospođo."
<BR>&nbsp;&nbsp;&nbsp;&nbsp;&nbsp;Nekoliko trenutaka docnije Kendraj je zbunjeno zurio u aparat, a onda reče: "Nikad još nisam video ništa slično ovome." On pogleda u Blis s izrazom zadivljenosti. "Negativno. Potpuno negativno."
<BR>&nbsp;&nbsp;&nbsp;&nbsp;&nbsp;Blis se ljupko nasmeši. "Baš divno."
<BR>&nbsp;&nbsp;&nbsp;&nbsp;&nbsp;"Da, gospođo. Zavidim vam." On ponovo pogleda prvu karticu, a onda zatraži: "Molim vas vaše isprave, gospodine Treviz."
<BR>&nbsp;&nbsp;&nbsp;&nbsp;&nbsp;Treviz mu predade isprave. Bacivši pogled na njih, Kendraj je, čini se, bio još više iznenađen. "Većnik sa Terminusa?"
<BR>&nbsp;&nbsp;&nbsp;&nbsp;&nbsp;"Tako je."
<BR>&nbsp;&nbsp;&nbsp;&nbsp;&nbsp;"Visoki zvaničnik Zadužbine?"
<BR>&nbsp;&nbsp;&nbsp;&nbsp;&nbsp;Treviz hladno odvrati: "Upravo tako. Pa, da okončamo posao što pre možemo. Slažete li se?"
<BR>&nbsp;&nbsp;&nbsp;&nbsp;&nbsp;"Vi ste zapovednik broda?"
<BR>&nbsp;&nbsp;&nbsp;&nbsp;&nbsp;"Da, jesam."
<BR>&nbsp;&nbsp;&nbsp;&nbsp;&nbsp;"Razlog posete?"
<BR>&nbsp;&nbsp;&nbsp;&nbsp;&nbsp;"Bezbednost Zadužbine: to je jedini odgovor koju vam mogu pružiti. Shvatate li?"
<BR>&nbsp;&nbsp;&nbsp;&nbsp;&nbsp;"Shvatam, gospodine. Koliko dugo nameravate da ostanete?"
<BR>&nbsp;&nbsp;&nbsp;&nbsp;&nbsp;"Ne znam. Možda nedelju dana."
<BR>&nbsp;&nbsp;&nbsp;&nbsp;&nbsp;"Vrlo dobro, gospodine. A ovaj drugi džentlmen?"
<BR>&nbsp;&nbsp;&nbsp;&nbsp;&nbsp;"To je dr Janov Pelorat", odgovori Treviz. "Imate njegov potpis na kartici, i ja jemčim za njega. On je naučnik sa Terminusa, i moj saradnik u poslu zbog kojeg sam ovde."
<BR>&nbsp;&nbsp;&nbsp;&nbsp;&nbsp;"Shvatam, gospodine, ali moram pogledati i njegove isprave. Pravila su pravila, bojim se. Nadam se da shvatate, gospodine."
<BR>&nbsp;&nbsp;&nbsp;&nbsp;&nbsp;Pelorat izvuče svoje isprave.
<BR>&nbsp;&nbsp;&nbsp;&nbsp;&nbsp;Kendraj odobravajući klimnu glavom. "A vi, gospođo?"
<BR>&nbsp;&nbsp;&nbsp;&nbsp;&nbsp;"Bojim se da nemam isprava, gospodine", odgovori Blis.
<BR>&nbsp;&nbsp;&nbsp;&nbsp;&nbsp;Kendraj se namršti. "Molim?"
<BR>&nbsp;&nbsp;&nbsp;&nbsp;&nbsp;Treviz se umeša. "Mlada dama nije ponela sa sobom svoje isprave. Mali previd. Ali s njom je sve u savršenom redu. Preuzimam svu odgovornost na sebe."
<BR>&nbsp;&nbsp;&nbsp;&nbsp;&nbsp;"Želeo bih da mogu tako da postupim", odgovori Kendraj, "ali nemam ovlašćenja za to. Sva odgovornost je na mojim leđima. Međutim, s obzirom na okolnosti, verujem da nismo suočeni s nerešivim problemom. Ne bi trebalo da postoji nikakva teškoća da se pribavi duplikat. Mlada dama je, pretpostavljam, takođe sa Terminusa?."
<BR>&nbsp;&nbsp;&nbsp;&nbsp;&nbsp;"Ne, nije."
<BR>&nbsp;&nbsp;&nbsp;&nbsp;&nbsp;"Onda, sa nekog od zadužbinskih područja?"
<BR>&nbsp;&nbsp;&nbsp;&nbsp;&nbsp;"Pa, ne bi se baš moglo reći."
<BR>&nbsp;&nbsp;&nbsp;&nbsp;&nbsp;Kendraj se oštro zagleda u Blis, a onda u Treviza. "To nam, većniče, komplikuje stvari. Možda će nam biti potrebno osetno više vremena da pribavimo duplikat sa nekog ne-zadužbinskog sveta. Budući da niste građanin Zadužbine, mis Blis, moram zatražiti da mi kažete na kojem ste svetu rođeni i ime sveta čiji ste građanin. Nakon toga moraćete sačekati da stignu duplikati vaših isprava."
<BR>&nbsp;&nbsp;&nbsp;&nbsp;&nbsp;"Trenutak, gospodine", ponovo se umeša Treviz. "Ne vidim nikakvog razloga za bilo kakvo čekanje. Ja sam visoki zvaničnik Zadužbine i ovde sam poslom od veoma velike važnosti. Ne mogu gubiti vreme čekajući na nekakvo bedno parče hartije."
<BR>&nbsp;&nbsp;&nbsp;&nbsp;&nbsp;"Ne odlučujem ja o tome, većniče. Kada bi bilo do mene, pustio bih vas da ovog časa krenete na Komperelen; međutim, jedna knjižurina puna pravila obavezuje me u svakoj pojedinosti. Moram slediti šta u knjizi piše, ili ću dobiti po glavi... naravno, pretpostavljam da vas neki zvaničnik kompolerenske vlade očekuje. Ukoliko mi kažete o kome je reč, stupiću u vezi s njim, i ukoliko mi on naredi da vas pustim - pa to će biti sve."
<BR>&nbsp;&nbsp;&nbsp;&nbsp;&nbsp;Treviz je trenutak oklevao. "Reč je o političkom pitanju, gospodine Kendraj... Ali mogu li da razgovaram sa vašim pretpostavljenim?"
<BR>&nbsp;&nbsp;&nbsp;&nbsp;&nbsp;"Razume se, ali ne može se do njega tek tako..."
<BR>&nbsp;&nbsp;&nbsp;&nbsp;&nbsp;"Siguran sam da će se neizostavno pojaviti, čim čuje da je u pitanju jedan zvaničnik Zadužbine..."
<BR>&nbsp;&nbsp;&nbsp;&nbsp;&nbsp;"U stvari", pripomenu Kendraj, "među nama budi rečeno, čini mi se da bi upravo to moglo učiniti stvar još težom. Kao što vam je poznato, mi nismo deo centralne zadužbinske teritorije. Deo smo Zadužbine kao pridružena sila, i veoma ozbiljno shvatamo taj svoj status. Naši ljudi baš ne čeznu da ih smatraju zadužbinskim pajacima - služim se, nadam se da me shvatate, izrazom koji je ovde u širokoj upotrebi - i koriste svaku priliku da ispolje svoju nezavisnost. Moj bi pretpostavljeni mogao očekivati da će biti dodatno pohvaljen ukoliko uskrati uslugu jednom zadužbinskom zvaničniku."
<BR>&nbsp;&nbsp;&nbsp;&nbsp;&nbsp;Treviz se smrknu. "I vi, isto tako?"
<BR>&nbsp;&nbsp;&nbsp;&nbsp;&nbsp;Kendraj odmahnu glavom. "Ja ne učestvujem u pravljenju politike, gospodine. Niko me neće posebno pohvaliti ni za šta. Srećan sam ako samo dobijem svoju platu. Mogu biti samo kažnjen, i to vrlo lako. A to nije ono što bih želeo da mi se desi."
<BR>&nbsp;&nbsp;&nbsp;&nbsp;&nbsp;"Kao što vam je poznato, imajući u vidu moj položaj mogao bih se pobrinuti za vas."
<BR>&nbsp;&nbsp;&nbsp;&nbsp;&nbsp;"Ne, gospodine. Žao mi je ako je ono što kažem drsko, ali ne verujem da biste bili u stanju... I gospodine, ma koliko mi je neprijatno da to kažem, molim vas da mi ne nudite ništa od vrednosti. Vremena su takva da posebno vole službenike koji se bave takvim stvarima, posebno ih ističu - razume se, u negativnom smislu."
<BR>&nbsp;&nbsp;&nbsp;&nbsp;&nbsp;"Nisam nameravao da vas podmićujem. Samo sam razmišljao o tome šta bi vam se moglo dogoditi ukoliko dođe do ušiju gradonačelnice Terminusa da ste stali na put mojoj misiji."
<BR>&nbsp;&nbsp;&nbsp;&nbsp;&nbsp;"Većniće, savršeno sam bezbedan sve dok sledim propisana pravila. A ukoliko članovi komporelanskog prezidijuma zbog toga dobiju preko nosa od strane Zadužbine - to je njihov problem, ne moj. Međutim, ukoliko bi vam to moglo biti od pomoći, gospodine, mogu propustiti brod sa vama i gospodinom Peloratom. Madam Blis može ostati ovde na stanici; poslali bismo je dole za vama čim stignu duplikati njenih isprava. Ukoliko, iz bilo kog razloga, njene isprave nije moguće pribaviti, poslaćemo je trgovačkim brodom nazad na njen svet. Bojim se, samo, da bi u tom slučaju neko morao da plati kartu za njeno putovanje."
<BR>&nbsp;&nbsp;&nbsp;&nbsp;&nbsp;Uhvativši, krajičkom oka, izraz koji se pojavio na Peloratom licu, Treviz upita: "Gospodine Kendraj, mogu li za trenutak da razgovaram s vama nasamo, u komandnoj prostoriji?"
<BR>&nbsp;&nbsp;&nbsp;&nbsp;&nbsp;"Svakako, ali ne mogu još dugo ostati na brodu, jer ću inače biti podvrgnut saslušanju."
<BR>&nbsp;&nbsp;&nbsp;&nbsp;&nbsp;"Neće biti dugo", reče Treviz.
<BR>&nbsp;&nbsp;&nbsp;&nbsp;&nbsp;U komandnoj prostoriji, Treviz načini čitavu predstavu pažljivo zatvarajući vrata, a onda se Komporelencu obrati prigušenim glasom. "Bio sam, gospodine Kendraj, na mnogim mestima širom svemira, ali još se nikad nisam suočio sa tako tvrdim poštovanjem pravila o ulasku na jedan svet, posebno kada su u pitanju građani Zadužbine i njeni zvaničnici."
<BR>&nbsp;&nbsp;&nbsp;&nbsp;&nbsp;"Ali mlada dama nije građanin Zadužbine."
<BR>&nbsp;&nbsp;&nbsp;&nbsp;&nbsp;"Bez obzira na to."
<BR>&nbsp;&nbsp;&nbsp;&nbsp;&nbsp;"Znate", napomenu Kendraj, "te stvari događaju se u ciklusima. Imali smo nekoliko skandala, i upravo sada, prilično je gusto. Iduće godine mogli biste možda proći bez ikakvih poteškoća, ali ovog časa, zaista ništa nisam u stanju da učinim."
<BR>&nbsp;&nbsp;&nbsp;&nbsp;&nbsp;"Pokušajte, ipak, gospodine Kendraj", reče Treviz, napadno umilnim glasom. "Staviću se u vaše ruke, i obraćam vam se kao muškarac muškarcu. Pelorat i ja nalazimo se već duže vreme u ovoj misiji. On i ja. Samo on i ja. Dobri smo prijatelji, ali i usamljeni - nadam se da me razumete. Pre nekog vremena, Pelorat ja naleteo na ovu mladu damu. Ne treba ni da vam pominjem šta se dogodilo, ali u svako slučaju, odlučili smo da je povedemo sa sobom. Zdravo je za obojicu koristiti se njenim uslugama, tu i tamo.
<BR>&nbsp;&nbsp;&nbsp;&nbsp;&nbsp;S druge strane, Pelorat ima jedno žensko čeljade, tamo na Terminusu. Ja nemam nikakvih obaveza, razumete, ali Pelorat je već u godinama, u dobu kad ljudi počinju pomalo da očajavaju. Javlja im se 'žal za mladošću', ili nešto poput toga. Jednostavno, ne može bez nje. S druge strane, ukoliko bude zvaničnog pomena o njoj, jadni Pelorat, kada se vrati na Terminus, moraće da prođe kroz pravi rusvaj.
<BR>&nbsp;&nbsp;&nbsp;&nbsp;&nbsp;Nema ničeg lošeg u svemu tome, shvatate i sami. Mis Blis, kako sama sebe naziva - lepo ime, imajući u vidu njen zanat - nije baš sasvim bistro devojče; to, uostalom, od nje ni ne očekujemo. Morate li je uopšte i pominjati? Ne možete li jednostavno, navesti samo Pelorata i mene kao jedine putnike na brodu? Uostalom, samo smo mi i bili zapisani kao putnici kada smo odlazili sa Terminusa. Nema, stoga, nikakve potrebe za nekom zvaničnom beleškom o nekoj ženi. Na kraju krajeva, savršeno je zdrava. To ste i sami primetili."
<BR>&nbsp;&nbsp;&nbsp;&nbsp;&nbsp;Kendraj se iskezi. "Zaista ne bih želeo da vam stvaram neprilike. Shvatam vaš položaj i, verujte mi, saosećam s vama. Znate, niste baš u pravu ako mislite da je zabavno provesti po nekoliko meseci u smeni ovde u stanici. A nije ni poučno; nije, bar, na Komporelenu." On zavrte glavom. "I ja imam ženu, te vas stoga razumem... Ali znate, ukoliko vas propustim... čim ustanove da, ovaj, gospođa nema isprave, eto nje u zatvoru, a gospodin Pelorat i vi naći ćete se u nevolji o kojoj će se čuti do Terminusa. Što se mene tiče, ja zasigurno ostajem bez posla."
<BR>&nbsp;&nbsp;&nbsp;&nbsp;&nbsp;"Gospodine Kendraj", nastavi Treviz s ubeđivanjem, "budite sigurni u jednu stvar. Čim stignemo dole na Komperelen, biću savršeno bezbedan. Razgovaraću o svojoj misiji s nekom pravom ličnošću, i kada to bude obavljeno, neće biti više nikakvih neprilika. Preuzeću svu odgovornost za ono što se ovde dogodilo - ukoliko do toga dođe, u šta sumnjam. Šta više, preporučiću vas za unapređenje, i budite uvereni da ćete ga i dobiti, jer ću svima onima koji budu oklevali nagovestiti da će imati Terminus za vratom... I tako, daćemo i Peloratu priliku."
<BR>&nbsp;&nbsp;&nbsp;&nbsp;&nbsp;Kendraj je trenutak oklevalo, a onda se saglasi: "U redu. Propustiću vas - ali imajte sledeće u vidu: od ovoga časa počinjem da razmišljam kako da, ukoliko stvari okrenu na loše, izvučem svoju kožu. Neću ni prstom mrdnuti da spasem ijedno od vas troje. Šta više, ja znam - a vi to ne znate - šta se dešava na Komporelenu kada su ovakve stvari u pitanju; život baš nije lak na Komporelenu za one koje odluče da malo skrenu."
<BR>&nbsp;&nbsp;&nbsp;&nbsp;&nbsp;"Hvala vam, gospodine Kendraj", reče Treviz. Neće biti nikakvih neprilika. Uveravam vas u to."
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
