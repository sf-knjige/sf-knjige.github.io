<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>POVRATAK
<P>&nbsp;&nbsp;&nbsp;&nbsp;&nbsp;Uz zujanje električnog motora, kolica su hitala niz mračni podzemni tunel. Grant je vozio, pritiskujući gas do daske. Tunel je bio jednolik, osim povremenih ventilacionih otvora iznad, natkriljenih da bi se sprečila kiša, pa je stoga malo svetlosti prolazilo. Međutim, na mnogo mesta primetio je skoreli beli životinjski izmet. Očigledno je mnogo životinja ovde boravilo.
<BR>&nbsp;&nbsp;&nbsp;&nbsp;&nbsp;Leksi je sedela pored njega u kolicima i baterijskom lampom osvetljavala nazad, gde je ležao velociraptor. "Zašto ima problema s disanjem?"
<BR>&nbsp;&nbsp;&nbsp;&nbsp;&nbsp;"Zato što sam je pogodio umirivačem", reče on.
<BR>&nbsp;&nbsp;&nbsp;&nbsp;&nbsp;"Hoće li da umre?" upita ona.
<BR>&nbsp;&nbsp;&nbsp;&nbsp;&nbsp;"Nadam se da neće."
<BR>&nbsp;&nbsp;&nbsp;&nbsp;&nbsp;"Zašto ga nosimo?" upita Leksi.
<BR>&nbsp;&nbsp;&nbsp;&nbsp;&nbsp;"Da ljudima u centru dokažemo da se dinosaurusi zaista razmnožavaju", reče Grant.
<BR>&nbsp;&nbsp;&nbsp;&nbsp;&nbsp;"Otkud znate da se razmnožavaju?"
<BR>&nbsp;&nbsp;&nbsp;&nbsp;&nbsp;"Zato što je ovaj mlad", reče Grant. "A i zato što je dinosaurus dečko."
<BR>&nbsp;&nbsp;&nbsp;&nbsp;&nbsp;"Je li?" reče Leksi; zapiljila se duž zraka baterijske lampe.
<BR>&nbsp;&nbsp;&nbsp;&nbsp;&nbsp;"Da. A sad, osvetli malo napred, hoćeš?" Ispružio je zglavak i okrenuo sat prema njoj. "Šta kaže?"
<BR>&nbsp;&nbsp;&nbsp;&nbsp;&nbsp;"kaže... deset i petnaest."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;Tim reče: "To znači da imamo samo četrdeset i pet minuta da stupimo u vezu s brodom."
<BR>&nbsp;&nbsp;&nbsp;&nbsp;&nbsp;"Trebalo bi da smo blizu", reče Grant. "Računam da gotovo da smo stigli u centar za posetioce." Nije bio siguran, ali je osećao da tunel počinje da se penje, vodeći ih na površinu i...
<BR>&nbsp;&nbsp;&nbsp;&nbsp;&nbsp;"Auuu!" reče Tim.
<BR>&nbsp;&nbsp;&nbsp;&nbsp;&nbsp;Izleteli su na dnevno svetlo zapanjujućom brzinom. Laka izmaglica vukla se zemljom, delimično prikrivajući zgradu koja se ocrtavala pravo ispred njih. Grant je smesta prepoznao centar za posetioce. Stigli su pravo ispred garaže.
<BR>&nbsp;&nbsp;&nbsp;&nbsp;&nbsp;"Jea!" vikala je Leksi. "Uspeli smo! Jea!" Poskakivala je gore-dole na sedištu dok je Grant parkirao kolica u garažu. Duž jednog zida bili su naslagani životinjski kavezi. Smestili su velociraptora u jedan sa posudom sa vodom. Onda su pošli uz stepenice do ulaza u centar za posetioce u nizou prizemlja.
<BR>&nbsp;&nbsp;&nbsp;&nbsp;&nbsp;"Uzeću hamburger! I pomfit! Milk-šejk od čokolade! Dosta je dinosaurusa! Jea!" Došli su do predvorja i otvorili vrata.
<BR>&nbsp;&nbsp;&nbsp;&nbsp;&nbsp;I ućutali. U predvorju centra za posetioce staklena vrata bila su razbijena, a hladna siva izmaglica tekla je kroz prazan glavni hol. Znak na kome je pisalo KADA SU DINOSAURUSI VLADALI ZEMLJOM visio je s jednog oslonca i škripao na vetru. Veliki robot tiranosaurus bio je izokrenut i ležao je s nogama u vazduhu; cevi i metalna unutrašnjost bila su izloženi. Napolju, kroz staklo, videli su redove palmi, senovite prikaze u magli.
<BR>&nbsp;&nbsp;&nbsp;&nbsp;&nbsp;Tim i Leksi stisnuli su se uz metalni sto stražara. Grant je uzeo stražarev radio i pokušao na svim kanalima. "Halo, ovde Grant. Ima li koga? Halo, ovde Grant."
<BR>&nbsp;&nbsp;&nbsp;&nbsp;&nbsp;Leksi je netremice gledala telo stražara koje je ležalo na podu s desne strane. Videla je samo njegove noge i stopala.
<BR>&nbsp;&nbsp;&nbsp;&nbsp;&nbsp;"Halo, odve Grant. Halo."
<BR>&nbsp;&nbsp;&nbsp;&nbsp;&nbsp;Leksi se naginjala da vidi iza stola. Grant ju je uhvatio za rukav. "Hej. Prestani."
<BR>&nbsp;&nbsp;&nbsp;&nbsp;&nbsp;"Je li mrtav? Šta je to na podu? Krv?"
<BR>&nbsp;&nbsp;&nbsp;&nbsp;&nbsp;"Da." "Kako to da nije stvarno crvena?"
<BR>&nbsp;&nbsp;&nbsp;&nbsp;&nbsp;"Morbidna si", reče Tim.
<BR>&nbsp;&nbsp;&nbsp;&nbsp;&nbsp;"Šta znači 'morbidna'? Nisam."
<BR>&nbsp;&nbsp;&nbsp;&nbsp;&nbsp;Radio je zakrčao. "Bože moj", dopro je glas. "Grante? Jesi li to ti?"
<BR>&nbsp;&nbsp;&nbsp;&nbsp;&nbsp;A onda: "Alane? Alane?" Bila je to Eli.
<BR>&nbsp;&nbsp;&nbsp;&nbsp;&nbsp;"Tu sam", reče Grant.
<BR>&nbsp;&nbsp;&nbsp;&nbsp;&nbsp;"Hvala Bogu", reče Eli. "Jesi li dobro?"
<BR>&nbsp;&nbsp;&nbsp;&nbsp;&nbsp;"Da, dobro sam."
<BR>&nbsp;&nbsp;&nbsp;&nbsp;&nbsp;"Šta je s decom? Jesi li ih video?"
<BR>&nbsp;&nbsp;&nbsp;&nbsp;&nbsp;"Deca su sa mnom", reče Grant. "Dobro su."
<BR>&nbsp;&nbsp;&nbsp;&nbsp;&nbsp;"Hvala Bogu."
<BR>&nbsp;&nbsp;&nbsp;&nbsp;&nbsp;Leksi je puzala oko stola. Grant ju je pljesnuo po kolenu. "Vraćaj se ovamo."
<BR>&nbsp;&nbsp;&nbsp;&nbsp;&nbsp;Radio je zakrčao. "...e ste?"
<BR>&nbsp;&nbsp;&nbsp;&nbsp;&nbsp;"U predvorju. U predvorju glavne zgrade."
<BR>&nbsp;&nbsp;&nbsp;&nbsp;&nbsp;Preko radija, čuo je kako Vu govori: "Bože moj. Oni su ovde."
<BR>&nbsp;&nbsp;&nbsp;&nbsp;&nbsp;"Alane, slušaj", reče Eli. "Raptori su pobegli. Oni mogu da otvaraju vrata. Možda su u istoj zgradi s vama."
<BR>&nbsp;&nbsp;&nbsp;&nbsp;&nbsp;"Super. Gde ste vi?" upita Grant.
<BR>&nbsp;&nbsp;&nbsp;&nbsp;&nbsp;"Mi smo u kolibi."
<BR>&nbsp;&nbsp;&nbsp;&nbsp;&nbsp;Grant reče: "A ostali? Maldun i ostali?"
<BR>&nbsp;&nbsp;&nbsp;&nbsp;&nbsp;"Izgubili smo par ljudi. Ali svi ostali sakupili su se u kolibi."
<BR>&nbsp;&nbsp;&nbsp;&nbsp;&nbsp;"A rade li telefoni?"
<BR>&nbsp;&nbsp;&nbsp;&nbsp;&nbsp;"Ne. Ceo sistem je pao. Ništa ne radi."
<BR>&nbsp;&nbsp;&nbsp;&nbsp;&nbsp;"Kako ćemo da podignemo sistem?"
<BR>&nbsp;&nbsp;&nbsp;&nbsp;&nbsp;"Pokušavamo."
<BR>&nbsp;&nbsp;&nbsp;&nbsp;&nbsp;"Moramo da ga vratimo", reče Grant. "Smesta. Ako ne uspemo, za manje od pola sata raptori će stići na kopno."
<BR>&nbsp;&nbsp;&nbsp;&nbsp;&nbsp;Počeo je da objašnjava o brodu, kada ga je Maldun prekinuo. "Mislim da ne razumete, doktore Grant. Ovde nam ne preostaje ni pola sata."
<BR>&nbsp;&nbsp;&nbsp;&nbsp;&nbsp;"Kako to?"
<BR>&nbsp;&nbsp;&nbsp;&nbsp;&nbsp;"Neki od raptora nas prate. Sada imamo dva na krovu."
<BR>&nbsp;&nbsp;&nbsp;&nbsp;&nbsp;"Pa šta? Zgrada je neprobojna."
<BR>&nbsp;&nbsp;&nbsp;&nbsp;&nbsp;Maldun se zakašljao. "Očigledno nije. Nikad se nije pretpostavljalo da će životinje dospeti na krov." Radio je zakrčao. "...mora da je drvo zasađeno suviše blizu ograde. Raptori su prešli ogradu i popeli se na krov. U svakom slučaju, čelične šipke na prozoru prema nebu trebalo je da budu elektrifikovane, ali struje, naravno, nema. Sada grizu šipke na prozoru."
<BR>&nbsp;&nbsp;&nbsp;&nbsp;&nbsp;"Grant reče. "Grizu šipke?" Namrštio se i pokušao da to zamisli. "Koliko brzo?"
<BR>&nbsp;&nbsp;&nbsp;&nbsp;&nbsp;"Da", reče Maldun. "Pritisak ugriza im je petnaest hiljada funti po kvadratnom inču. Oni su kao hijene, mogu da pregrizu čelik i..." Za trenutak, prijem se pokvario.
<BR>&nbsp;&nbsp;&nbsp;&nbsp;&nbsp;"Koliko brzo?" ponovi Grant.
<BR>&nbsp;&nbsp;&nbsp;&nbsp;&nbsp;Maldun reče: "Mislim da imamo još deset, petnaest minuta pre nego što se potpuno probiju i kroz prozor uđu u zgradu. A kada uđu... Ah, samo trenutak, doktore Grant."
<BR>&nbsp;&nbsp;&nbsp;&nbsp;&nbsp;Radio se isključio.
<BR>&nbsp;&nbsp;&nbsp;&nbsp;&nbsp;Na prozoru iznad Malkovog kreveta, raptori su pregrizli prvu čeličnu šipku. Jedan raptor je uhvatio šipku za kraj i vukao je nazad. Oslonio je snažni zadnji ud na prozoru i staklo se razbilo. Svetlucajući se, palo je dole na Malkolmov krevet. Eli se nagnula i sklonila sa čaršafa najveće komade.
<BR>&nbsp;&nbsp;&nbsp;&nbsp;&nbsp;Malkolm podiže pogled. "Bože, al' su ružni", reče on.
<BR>&nbsp;&nbsp;&nbsp;&nbsp;&nbsp;Sad kad je staklo bilo razbijeno, mogli su da čuju režanje i frktanje raptora, struganje njihovih zuba o metal dok su žvakali šipke. Na mestima gde su žvakali ostajali su srebrnasti, stanjeni delovi. Penasta pljuvačka prštala je po čaršafima i stočiću pored kreveta.
<BR>&nbsp;&nbsp;&nbsp;&nbsp;&nbsp;"Barem još ne mogu da uđu", reče Eli. "Sve dok ne progrizu još jednu šipku."
<BR>&nbsp;&nbsp;&nbsp;&nbsp;&nbsp;Vu reče: "Kad bi Grant nekako mogao da stigne do skladišta službe održavanja...."
<BR>&nbsp;&nbsp;&nbsp;&nbsp;&nbsp;"A, vraga", reče Maldun. Hramao je po sobi na uganutoj nozi. "Ne može do tamo da stigne dovoljno brzo. Ne da ovo spreči."
<BR>&nbsp;&nbsp;&nbsp;&nbsp;&nbsp;Malkolm se zakašljao. "Da." Glas mu je bio slab, gotovo dahtaj.
<BR>&nbsp;&nbsp;&nbsp;&nbsp;&nbsp;"Šta kaže?" upita Maldun.
<BR>&nbsp;&nbsp;&nbsp;&nbsp;&nbsp;"Da", ponovi Malkolm. "Možeš..."
<BR>&nbsp;&nbsp;&nbsp;&nbsp;&nbsp;"Šta mogu?"
<BR>&nbsp;&nbsp;&nbsp;&nbsp;&nbsp;"Skrene pažnju..." Trgnuo se.
<BR>&nbsp;&nbsp;&nbsp;&nbsp;&nbsp;"Kako da skrene pažnju?"
<BR>&nbsp;&nbsp;&nbsp;&nbsp;&nbsp;"Odeš do... ograde..."
<BR>&nbsp;&nbsp;&nbsp;&nbsp;&nbsp;"Da. I šta da uradim?"
<BR>&nbsp;&nbsp;&nbsp;&nbsp;&nbsp;Malkolm se slabašno iskezio. "Gurneš... ruke kroz."
<BR>&nbsp;&nbsp;&nbsp;&nbsp;&nbsp;"O, Hriste", reče Maldun i okrete se.
<BR>&nbsp;&nbsp;&nbsp;&nbsp;&nbsp;"Sačekaj malo", reče Vu. "U pravu je. Ovde su samo dva raptora. Što znači da ih je tamo još najmanje četiri. Možemo da iziđemo napolje i skrenemo im pažnju."
<BR>&nbsp;&nbsp;&nbsp;&nbsp;&nbsp;"I šta onda?"
<BR>&nbsp;&nbsp;&nbsp;&nbsp;&nbsp;"A onda će Grant moći da ode do zgrade službe održavanja i uključi generator.
<BR>&nbsp;&nbsp;&nbsp;&nbsp;&nbsp;"A onda da se vrati u kontrolnu sobu i pogigne sistem?"
<BR>&nbsp;&nbsp;&nbsp;&nbsp;&nbsp;"Tačno."
<BR>&nbsp;&nbsp;&nbsp;&nbsp;&nbsp;"Nema vremena", reče Maldun. "Nema vremena."
<BR>&nbsp;&nbsp;&nbsp;&nbsp;&nbsp;"Ali ako uspemo da domamimo raptore ovde dole", reče Vu, "možda čak i da ih sklonimo s tog prozora... Moglo bi da upali. Vredi pokušati."
<BR>&nbsp;&nbsp;&nbsp;&nbsp;&nbsp;"Mamac", reče Maldun.
<BR>&nbsp;&nbsp;&nbsp;&nbsp;&nbsp;"Tačno."
<BR>&nbsp;&nbsp;&nbsp;&nbsp;&nbsp;"Ko će da bude mamac? Ja nisam dobar. Članak mi je otišao."
<BR>&nbsp;&nbsp;&nbsp;&nbsp;&nbsp;"Ja ću", reče Vu.
<BR>&nbsp;&nbsp;&nbsp;&nbsp;&nbsp;"Ne", reče Maldun. "Ti si jedini koji zna šta treba s kompjuterom. Moraćeš da da razgovaraš s Grantom kod dizanja."
<BR>&nbsp;&nbsp;&nbsp;&nbsp;&nbsp;"Onda ću ja", reče Harding.
<BR>&nbsp;&nbsp;&nbsp;&nbsp;&nbsp;"Ne", reče Eli". "Potrebni ste Malkolmu. Ja ću."
<BR>&nbsp;&nbsp;&nbsp;&nbsp;&nbsp;"Do đavola, nisam za to", reče Maldun. "Raptori će biti svuda oko vas, raptori su na krovu..."
<BR>&nbsp;&nbsp;&nbsp;&nbsp;&nbsp;Ali ona se već sagnula i vezivala patike. "Samo nemojte da kažete Grantu", reče ona. "Biće nervozan."
<BR>&nbsp;&nbsp;&nbsp;&nbsp;&nbsp;Predvorje je bilo tiho, hladnjikava izmaglica strujala je pored njih. Radio je ćutao već nekoliko minuta. Tim reče: "Zašto ne razgovaraju s nama?"
<BR>&nbsp;&nbsp;&nbsp;&nbsp;&nbsp;"Gladna sam", reče Leksi.
<BR>&nbsp;&nbsp;&nbsp;&nbsp;&nbsp;"Pokušavaju da nešto isplaniraju", reče Grant.
<BR>&nbsp;&nbsp;&nbsp;&nbsp;&nbsp;Radio je zakrčao. "Grante, jeste li... ri Vu govori. Jeste li tu?"
<BR>&nbsp;&nbsp;&nbsp;&nbsp;&nbsp;"Tu sam", reče Grant.
<BR>&nbsp;&nbsp;&nbsp;&nbsp;&nbsp;"Slušajte", reče Vu. "Vidite li s mesta na kome ste stražnju stranu zgrade za posetioce?"
<BR>&nbsp;&nbsp;&nbsp;&nbsp;&nbsp;Grant je pogledao kroz stražnja staklena vrata palme i malgu.
<BR>&nbsp;&nbsp;&nbsp;&nbsp;&nbsp;"Da", reče Grant.
<BR>&nbsp;&nbsp;&nbsp;&nbsp;&nbsp;Vu reče: "Pravo kroz palme vodi staza do zgrade službe održavanja. Tamo se nalaze strujni uređaji i generatori. Verujem da ste juče videli zgradu službe održavanja?"
<BR>&nbsp;&nbsp;&nbsp;&nbsp;&nbsp;"Jesam", reče Grant. Iako se za trenutak zbunio. Zar je to bilo juče kad je gledao zgradu? Činilo se kao da su prošle godine."
<BR>&nbsp;&nbsp;&nbsp;&nbsp;&nbsp;"Sad, slušajte", reče Vu. "Mislimo da možemo da sakupimo sve raptore ovde kod kolibe, ali nismo sigurni. Zato pazite. Dajte nam pet minuta."
<BR>&nbsp;&nbsp;&nbsp;&nbsp;&nbsp;"U redu", reče Grant.
<BR>&nbsp;&nbsp;&nbsp;&nbsp;&nbsp;"Možete ostaviti decu u restoranu i trebalo bi da s njima sve bude u redu. Kad pođete, ponesite radio."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;"Isključite ga pre nego što krenete, da napolju ne pravi buku. I pozovite me kad stignete do zgrade."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Grant je isključio radio. Leksi je dopuzala. "Idemo li u restoran?"
<BR>&nbsp;&nbsp;&nbsp;&nbsp;&nbsp;"Da", reče Grant. Ustali su i pošli kroz strujeću izmaglicu u predvorju.
<BR>&nbsp;&nbsp;&nbsp;&nbsp;&nbsp;"Ja hoću hamburger", reče Leksi.
<BR>&nbsp;&nbsp;&nbsp;&nbsp;&nbsp;"Mislim da nema struje za kuvanje."
<BR>&nbsp;&nbsp;&nbsp;&nbsp;&nbsp;"Onda sladoled."
<BR>&nbsp;&nbsp;&nbsp;&nbsp;&nbsp;"Time, moraćeš da ostaneš s njom i pomogneš joj."
<BR>&nbsp;&nbsp;&nbsp;&nbsp;&nbsp;"Hoću."
<BR>&nbsp;&nbsp;&nbsp;&nbsp;&nbsp;"Ja moram na neko vreme da odem."
<BR>&nbsp;&nbsp;&nbsp;&nbsp;&nbsp;"Znam."
<BR>&nbsp;&nbsp;&nbsp;&nbsp;&nbsp;Prošli su kroz ulaz u restoran sa samoposluživanjem. Kada su otvorili vrata, Grant je ugledao četvrtaste stolove za ručavanje i stolice. Iza njih nalazila su se pokretna vrata od nerđajućeg čelika. U blizini, bila je kasa i polica s žvakama i slatkišima."
<BR>&nbsp;&nbsp;&nbsp;&nbsp;&nbsp;"Dobro, deco. Hoću da ostanete ovde, bez obzira šta se dogodilo. Kapirate?"
<BR>&nbsp;&nbsp;&nbsp;&nbsp;&nbsp;"Ostavite nam radio", reče Leksi.
<BR>&nbsp;&nbsp;&nbsp;&nbsp;&nbsp;"Ne mogu. Potreban mi je. Samo ostanite ovde. Biću odsutan samo oko pet minuta. Važi?"
<BR>&nbsp;&nbsp;&nbsp;&nbsp;&nbsp;"Važi."
<BR>&nbsp;&nbsp;&nbsp;&nbsp;&nbsp;Grant je zatvorio vrata. Restoran je utonuo u potpun mrak. Leksi ga je stisnula za ruku. "Upali svetlo", rekla je.
<BR>&nbsp;&nbsp;&nbsp;&nbsp;&nbsp;"Ne mogu", reče Tim. "Nema struje." Međutim, spustio je naočare za noćni vid.
<BR>&nbsp;&nbsp;&nbsp;&nbsp;&nbsp;"Tebi je dobro. Šta je sa mnom?"
<BR>&nbsp;&nbsp;&nbsp;&nbsp;&nbsp;"Samo me drži za ruku. Naći ćemo nešto za jelo." Poveo ju napred. U fosforescentnom zelenilu ugledao je stolove i stolice. S desne strane, blistavu zelenu kasu i policu s žvakama i slatkišima. Uzeo je punu šaku čokoladica.
<BR>&nbsp;&nbsp;&nbsp;&nbsp;&nbsp;"Kazala sam ti", reče Leksi. "Hoću sladoled, ne slatkiše."
<BR>&nbsp;&nbsp;&nbsp;&nbsp;&nbsp;"Nema veze, uzmi ovo."
<BR>&nbsp;&nbsp;&nbsp;&nbsp;&nbsp;"Sladoled, Timi."
<BR>&nbsp;&nbsp;&nbsp;&nbsp;&nbsp;"Dobro, dobro."
<BR>&nbsp;&nbsp;&nbsp;&nbsp;&nbsp;Tim je nabio čokoladice u džep i poveo Leksi dublje u trpezariju. Stiskala mu je ruku. "Ne vidim prst pred okom", reče ona.
<BR>&nbsp;&nbsp;&nbsp;&nbsp;&nbsp;"Samo hodaj uz mene. Drži me za ruku."
<BR>&nbsp;&nbsp;&nbsp;&nbsp;&nbsp;"Onda uspori."
<BR>&nbsp;&nbsp;&nbsp;&nbsp;&nbsp;Iza stolova i stolica nalazio se par pokretnih vrata sa malim okruglim prozorima na njima. Verovatno su vodila u kuhinju. Gurnuo je jedna vrata i ona su ostala široko otvorena.
<BR>&nbsp;&nbsp;&nbsp;&nbsp;&nbsp;Eli Satler je izišla napolje kroz prednja vrata kolibe i osetila hladnjikavu izmaglicu na licu i nogama. Srce joj je tuklo, iako je znala da je iza ograde savršeno bezbedna. Pravo ispred sebe, kroz maglu ugledala je teške rešetke.
<BR>&nbsp;&nbsp;&nbsp;&nbsp;&nbsp;Međutim, iza ograde nije mogla mnogo toga da vidi. Još dvadeset jardi i onda se pejzaž pretvarao u mlečnu belinu. A nije videla nijednog raptora. U stvari, vrtovi i drveće bili su gotovo jezovito tihi. "Hej!" kolebljivo viknu ona u maglu.
<BR>&nbsp;&nbsp;&nbsp;&nbsp;&nbsp;Maldun se naslonio na okvir vrata. "Sumnjam da će to pomoći", reče on. "Moraćete da pravite buku." Othramao je napolje s čeličnom šipkom ostalom od uređenja unutrašnjosti. Lupao je šipkom po rešetkama, kao po gongu za večeru.
<BR>&nbsp;&nbsp;&nbsp;&nbsp;&nbsp;"Dođite i uzmite! Večera je servirana!"
<BR>&nbsp;&nbsp;&nbsp;&nbsp;&nbsp;"Jako duhovito", reče Eli. Nervozno je bacila pogled prema krovu. Nije videla nijednog raptora."
<BR>&nbsp;&nbsp;&nbsp;&nbsp;&nbsp;"Ne razumeju englesku", iskezio se Maldun. "Ali mislim da su shvatili opštu zamisao..."
<BR>&nbsp;&nbsp;&nbsp;&nbsp;&nbsp;Još je bila nervozna, a njegov humor joj je smetao. Pogledala je ka zgradi za posetioce, okovanoj maglom. Maldun je nastavio da lupa po rešetkama. Na granici vidnog polja, ugledala je avetinjski belu životinju, gotovo izgubljenu u magli. Raptor.
<BR>&nbsp;&nbsp;&nbsp;&nbsp;&nbsp;"Prvi mušterija", reče Maldun.
<BR>&nbsp;&nbsp;&nbsp;&nbsp;&nbsp;Raptor je nestao, bela senka, a zatim se vratio, međutim, nije prišao bliže, a činilo se kao da je čudno nezainteresovan za buku koja je dopirala iz kolibe. Počela je da se brine. Ako ne privuče raptore do kolibe, Grant će se naći u opasnosti.
<BR>&nbsp;&nbsp;&nbsp;&nbsp;&nbsp;"Pravite suviše buke", reče Eli.
<BR>&nbsp;&nbsp;&nbsp;&nbsp;&nbsp;"Ma, vraga", reče Maldun.
<BR>&nbsp;&nbsp;&nbsp;&nbsp;&nbsp;"Pa, pravite."
<BR>&nbsp;&nbsp;&nbsp;&nbsp;&nbsp;"Ja znam ove životinje..."
<BR>&nbsp;&nbsp;&nbsp;&nbsp;&nbsp;"Pijani ste", reče ona. "Ja ću."
<BR>&nbsp;&nbsp;&nbsp;&nbsp;&nbsp;"A kako ćete?"
<BR>&nbsp;&nbsp;&nbsp;&nbsp;&nbsp;Nije mu odgovorila. Prišla je kapiji. "Kažu da su raptori inteligentni."
<BR>&nbsp;&nbsp;&nbsp;&nbsp;&nbsp;"Jesu. Barem koliko šimpanze."
<BR>&nbsp;&nbsp;&nbsp;&nbsp;&nbsp;"I da imaju dobar sluh"
<BR>&nbsp;&nbsp;&nbsp;&nbsp;&nbsp;"Da. Odličan."
<BR>&nbsp;&nbsp;&nbsp;&nbsp;&nbsp;"Možda će prepoznati ovaj zvuk", reče ona i otvori kapiju. Metalne šarke, zarđale od neprestane magle, glasno su zaškripale. Ponovo ju je zatvorila i otvorila uz još jedno škripanje."
<BR>&nbsp;&nbsp;&nbsp;&nbsp;&nbsp;Ostavila ju je otvorenu.
<BR>&nbsp;&nbsp;&nbsp;&nbsp;&nbsp;"Ja to ne bih radio", reče Maldun. "Ako tako hoćete, dajte da donesem lanser."
<BR>&nbsp;&nbsp;&nbsp;&nbsp;&nbsp;"Donesite lanser."
<BR>&nbsp;&nbsp;&nbsp;&nbsp;&nbsp;On je uzdahnuo, prisetivši se. "Kod Ęenara su granate."
<BR>&nbsp;&nbsp;&nbsp;&nbsp;&nbsp;"E, pa onda", reče ona, "širom otvorite oči." I ona prođe kroz kapiju i stade s druge strane rešetaka. Srce joj je lupalo tako jako da je jedva osećala noge na zemlji. Odmakla se od ograde, a ova je zastrašujuće brzo nestajala u magli. Uskoro ju je izgubila iza sebe.
<BR>&nbsp;&nbsp;&nbsp;&nbsp;&nbsp;Kao što je i očekivala, Maldun je počeo da viče na nju, uznemiren i pijan. "Pobogu, devojko, ne radi to", drao se.
<BR>&nbsp;&nbsp;&nbsp;&nbsp;&nbsp;"Ne zovite me 'devojko'", glasno je odvratila.
<BR>&nbsp;&nbsp;&nbsp;&nbsp;&nbsp;"Zvaću te kako ja 'oću", vikao je Maldun.
<BR>&nbsp;&nbsp;&nbsp;&nbsp;&nbsp;Nije slušala. Polako se okrenula, napetog tela, posmatrajući na sve strane. Sad je bila barem dvadeset jardi od ograde i mogla je da vidi kako izmaglica struji kroz lišće kao kišica. Držala se van lišća. Kretala se kroz svet sivih senki. Mišići nogu i ramena boleli su je od napetosti. Oči su joj se napinjale da bolje vide.
<BR>&nbsp;&nbsp;&nbsp;&nbsp;&nbsp;"Čuješ li me, prokleta bila?" drao se Maldun.
<BR>&nbsp;&nbsp;&nbsp;&nbsp;&nbsp;Koliko li su dobre ove životinje? pitala se. Dovoljno dobre da mi preseku odstupnicu? Ograda nije bila daleko, ne baš...
<BR>&nbsp;&nbsp;&nbsp;&nbsp;&nbsp;Napale su.
<BR>&nbsp;&nbsp;&nbsp;&nbsp;&nbsp;Nije bilo zvuka.
<BR>&nbsp;&nbsp;&nbsp;&nbsp;&nbsp;Prva životnja napala je iz lišća blizu osnove drveta sa leve strane. Izletela je napred i Eli se okrete da potrči nazad. Druga je napala sa suprotne strane, s jasnom namerom da je uhvati u trku, i skočila u vazduh, raširenih kandži spremnih za napad, i Eli jurnu napred kao trkač koji obara rekord, pa je životinja pala na zemlju. Sada je trčala pravo napred, ne usuđujući se da okrene glavu, duboko je disala, ugledala rešetke ograde kako se pomaljaju iz izmaglice, ugledala Malduna kako širom otvara vrata, ugledala ga kako poseže za njom, viče na nju, hvata je za ruku i uvlači je tako snažno da je izgubila tlo pod nogama i pala na zemlju. A onda se okrenula tačno na vreme da vidi prvu, onda drugu... onda treću... životinju kako udaraju u ogradu i reže.
<BR>&nbsp;&nbsp;&nbsp;&nbsp;&nbsp;"Dobar posao", viknu Maldun. Sada se rugao životinjama, režao na njih, i to ih je razbesnelo. Bacile su se na ogradu, skačući napred, i jedna je gotovo preskočila preko. "Isuse, ovo je bilo blizu! Ti gadovi umeju da skaču!"
<BR>&nbsp;&nbsp;&nbsp;&nbsp;&nbsp;Ustala je i pogledala posekotine i masnice; krv joj je curela niz nogu. Mislila je samo na jedno: tri životinje su ovde. A dve su na krovu. To znači da je jedna i dalje tamo negde."
<BR>&nbsp;&nbsp;&nbsp;&nbsp;&nbsp;Grant je napustio centar za posetioce i brzo krenuo napred, u maglu. Našao je stazu između palmi i pratio ju je na sever. Ispred, pravougaono skladište izronilo je iz magle.
<BR>&nbsp;&nbsp;&nbsp;&nbsp;&nbsp;Uopšte nije bilo vrata. Zašao je iza ugla. U pozadini, Grant je ugledao betonsku utovarnu rampu za kamione, zaklonjenu biljkama. Uzverao se i našao ispred šiber vrata od talasastog lima; bila su zaključana. Ponovo je skočio dole i nastavio oko zgrade. Još dalje napred, sa desne strane, ugledao je obična vrata. Bila su zaglavljena u otvorenom stanju muškom cipelom.
<BR>&nbsp;&nbsp;&nbsp;&nbsp;&nbsp;Grant je ušao unutra i začkiljio u tamu. Oslušnuo je i nije čuo ništa. Uzeo je radio i uključio ga.
<BR>&nbsp;&nbsp;&nbsp;&nbsp;&nbsp;"Grant ovde", reče on. "Unutra sam."
<BR>&nbsp;&nbsp;&nbsp;&nbsp;&nbsp;Vu podiže pogled prema prozoru. Dva raptora i dalje su virila dole u Malkolmovu sobu, ali činilo se da ih je uznemirila buka napolju. Prišao je prozoru. Napolju, tri velociraptora nastavljala su da napadaju na ogradu. Eli je trčala napred-nazad, bezbedna iza rešetke. Međutim, činilo se da raptori više ne pokušavaju ozbiljno da je dohvate. Sada kao da su se igrali; odmicali su se u krugu od ograde, povlačili se i režali, a zatim spuštali, da bi opet kružili i najzad napali. Njihovo ponašanje poprimilo je određenu vrstu prikazivanja, pre nego ozbiljnog napada.
<BR>&nbsp;&nbsp;&nbsp;&nbsp;&nbsp;"Kao ptice", reče Maldun. "Pretvaraju se."
<BR>&nbsp;&nbsp;&nbsp;&nbsp;&nbsp;Vu klimnu glavom. "Inteligentni su. Vide da ne mogu da je dohvate. Ne pokušavaju ozbiljno."
<BR>&nbsp;&nbsp;&nbsp;&nbsp;&nbsp;Radio je zakrčao. "...am."
<BR>&nbsp;&nbsp;&nbsp;&nbsp;&nbsp;Vu zgrabi radio. "Kažite ponovo, doktore Grant."
<BR>&nbsp;&nbsp;&nbsp;&nbsp;&nbsp;"Unutra sam", reče Grant.
<BR>&nbsp;&nbsp;&nbsp;&nbsp;&nbsp;"Doktore Grant, u skladištu službe održavanja ste?"
<BR>&nbsp;&nbsp;&nbsp;&nbsp;&nbsp;"Da", reče on. I dodade: "Alan. Možda ne bi trebalo da persiramo."
<BR>&nbsp;&nbsp;&nbsp;&nbsp;&nbsp;"Važi, Alane. Ako stojiš ispred istočnih vrata, vidiš mnoštvo cevi i instalacija." Vu sklopi oči, vizuelizirajući. "Pravo napred nalazi se velika rupa u središtu zgrade koja se pruža dva sprata pod zemlju. Sa tvoje leve strane nalazi se metalni prolaz sa ogradom.
<BR>&nbsp;&nbsp;&nbsp;&nbsp;&nbsp;"Vidim ga."
<BR>&nbsp;&nbsp;&nbsp;&nbsp;&nbsp;"Pođi duž prolaza."
<BR>&nbsp;&nbsp;&nbsp;&nbsp;&nbsp;"Idem." Slabašno, radio je prenosio odzvanjanje njegovih koraka o metal.
<BR>&nbsp;&nbsp;&nbsp;&nbsp;&nbsp;"Pošto prođeš dvadeset ili trideset stopa, videćeš još jedan prolaz koji vodi desno."
<BR>&nbsp;&nbsp;&nbsp;&nbsp;&nbsp;"Vidim ga", reče Grant.
<BR>&nbsp;&nbsp;&nbsp;&nbsp;&nbsp;"Prati taj prolaz."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;"Dalje", reče Vu, "naići ćeš na lestvice sa tvoje leve strane. Vode dole u jamu."
<BR>&nbsp;&nbsp;&nbsp;&nbsp;&nbsp;"Vidim ih."
<BR>&nbsp;&nbsp;&nbsp;&nbsp;&nbsp;Siđi niz lestvice."
<BR>&nbsp;&nbsp;&nbsp;&nbsp;&nbsp;Nastala je duga stanka. Vu je provlačio prstima kroz mokru kosu. Maldun se namrštio od napetosti.
<BR>&nbsp;&nbsp;&nbsp;&nbsp;&nbsp;"U redu, sišao sam niz lestvice", reče Grant.
<BR>&nbsp;&nbsp;&nbsp;&nbsp;&nbsp;"Dobro", reče Vu. "Sad bi pravo ispred tebe trebalo da se nalaze dva žuta rezervoara obeležena 'Zapaljivo'."
<BR>&nbsp;&nbsp;&nbsp;&nbsp;&nbsp;"Piše "Ne-zapaljivo. A onda nešto ispod. Na španskom."
<BR>&nbsp;&nbsp;&nbsp;&nbsp;&nbsp;"To su ti", reče Vu. "To su dva rezervoara za gorivo za generator. Jedan je bio prazan, pa smo morali da se prebacimo na drugi. Ako pogledaš dno rezervoara, videćeš belu cev kako izlaze iz njih.
<BR>&nbsp;&nbsp;&nbsp;&nbsp;&nbsp;"PVC od četiri inča?"
<BR>&nbsp;&nbsp;&nbsp;&nbsp;&nbsp;"Da. PVC. Prati tu cev nazad."
<BR>&nbsp;&nbsp;&nbsp;&nbsp;&nbsp;Važi. Pratim je... Au!"
<BR>&nbsp;&nbsp;&nbsp;&nbsp;&nbsp;"Šta se dogodilo?"
<BR>&nbsp;&nbsp;&nbsp;&nbsp;&nbsp;"Ništa. Tresnuo sam glavom."
<BR>&nbsp;&nbsp;&nbsp;&nbsp;&nbsp;Stanka.
<BR>&nbsp;&nbsp;&nbsp;&nbsp;&nbsp;"Jesi li dobro?"
<BR>&nbsp;&nbsp;&nbsp;&nbsp;&nbsp;"Aha, dobro sam. Samo... boli me glava. Budalaština."
<BR>&nbsp;&nbsp;&nbsp;&nbsp;&nbsp;"Nastavi da pratiš cev."
<BR>&nbsp;&nbsp;&nbsp;&nbsp;&nbsp;"Dobro, dobro", reče Grant. Zvučao je iznervirano. "Dobro. Cev ulazi u veliku aluminijumsku kutiju sa vazdušnim ventilima sa strane. Piše 'Honda'. Deluje kao generator."
<BR>&nbsp;&nbsp;&nbsp;&nbsp;&nbsp;"Da", reče Vu. "To je generator. Oko ga zaobiđeš, videćeš ploču sa dva dugmeta."
<BR>&nbsp;&nbsp;&nbsp;&nbsp;&nbsp;"Vidim ih. Žuto i crveno?"
<BR>&nbsp;&nbsp;&nbsp;&nbsp;&nbsp;"Tako je", reče Vu. "Pritisni prvo žuto, i dok ga držiš, pritisni crveno.
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;Još jedna stanka. Ovoga puta trajala je gotovo minut. Vu i Maldun su pogledali jedan u drugoga.
<BR>&nbsp;&nbsp;&nbsp;&nbsp;&nbsp;"Alane?"
<BR>&nbsp;&nbsp;&nbsp;&nbsp;&nbsp;"Nije uspelo", reče Grant.
<BR>&nbsp;&nbsp;&nbsp;&nbsp;&nbsp;"Da li si prvo držao žuto, a onda pritisnuo crveno?" upita Vu.
<BR>&nbsp;&nbsp;&nbsp;&nbsp;&nbsp;"Da, jesam", reče Grant. Delovao je iznervirano. "Uradio sam upravo onako kako ste mi rekli. Začulo se brujanje, a onda klik, klik, klik, jako brzo, a onda je brujanje prestalo i posle toga ništa.
<BR>&nbsp;&nbsp;&nbsp;&nbsp;&nbsp;"Pokušaj ponovo."
<BR>&nbsp;&nbsp;&nbsp;&nbsp;&nbsp;"Već sam", reče Grant. "Nije uspelo."
<BR>&nbsp;&nbsp;&nbsp;&nbsp;&nbsp;"U redu, samo trenutak", Vu se namrštio. "Zvuči kao da generator pokušava da se upali, ali iz nekog razgoga ne može. Alane?"
<BR>&nbsp;&nbsp;&nbsp;&nbsp;&nbsp;"Tu sam."
<BR>&nbsp;&nbsp;&nbsp;&nbsp;&nbsp;"Idi iza generatora, tamo gde ulazi plastična cev."
<BR>&nbsp;&nbsp;&nbsp;&nbsp;&nbsp;"U redu." Stanka; zatim Grant reče: "Cev ulazi u okrugli crni cilindar koji liči na pumpu za gorivo."
<BR>&nbsp;&nbsp;&nbsp;&nbsp;&nbsp;"Tako je", reče Vu. "Upravo to i jeste. To je pumpa za gorivo. Potraži mali ventil na vrhu."
<BR>&nbsp;&nbsp;&nbsp;&nbsp;&nbsp;"Ventil?"
<BR>&nbsp;&nbsp;&nbsp;&nbsp;&nbsp;"Treba da je na vrhu, sa malim metalnim dodatkom koji može da se okreće."
<BR>&nbsp;&nbsp;&nbsp;&nbsp;&nbsp;"Našao sam ga. Ali sa strane je, a ne na vrhu."
<BR>&nbsp;&nbsp;&nbsp;&nbsp;&nbsp;"U redu. Odvrni ga."
<BR>&nbsp;&nbsp;&nbsp;&nbsp;&nbsp;"Vazduh izlazi."
<BR>&nbsp;&nbsp;&nbsp;&nbsp;&nbsp;"Dobro je. Sačekaj dok..."
<BR>&nbsp;&nbsp;&nbsp;&nbsp;&nbsp;"Sad i tečnost izlazi. Miriše na benzin."
<BR>&nbsp;&nbsp;&nbsp;&nbsp;&nbsp;"U redu. Zatvori ventil." Vu se okrenuo Maldunu i zavrteo glavom. "Pumpa je izgubila benzin. Alane?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Pokušaj ponovo dugmad."
<BR>&nbsp;&nbsp;&nbsp;&nbsp;&nbsp;Trenutak kasnije, Vu je začuo slabo kašljucanje i tandrkanje, dok se generator pokretao, a zatim postojano štektanje, kad je uhvatio. "Radi", reče Grant.
<BR>&nbsp;&nbsp;&nbsp;&nbsp;&nbsp;"Bravo, Alane! Bravo!"
<BR>&nbsp;&nbsp;&nbsp;&nbsp;&nbsp;"Šta sad?" upita Grant. Zvučao je radnodušno, tupo. "Svetla se ovde nisu upalila."
<BR>&nbsp;&nbsp;&nbsp;&nbsp;&nbsp;"Vrati se u kontrolnu sobu i ja ću te provesti kroz ručno podizanje sistema."
<BR>&nbsp;&nbsp;&nbsp;&nbsp;&nbsp;"To sad moram da uradim?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Važi", reče Grant. "Zvaću vas kad stignem tamo."
<BR>&nbsp;&nbsp;&nbsp;&nbsp;&nbsp;Začuo se poslednje šuštanje, i tišina.
<BR>&nbsp;&nbsp;&nbsp;&nbsp;&nbsp;"Alane?"
<BR>&nbsp;&nbsp;&nbsp;&nbsp;&nbsp;Radio je bio mrtav.
<BR>&nbsp;&nbsp;&nbsp;&nbsp;&nbsp;Tim je prošao kroz pokretna vrata na stražnjoj strani trpezarije i ušao u kuhinju. veliki sto od nerđajućeg čelika na sredini prostorije, velika peć s mnoštvom plamenika s leve strane, a iza nje veliki frižideri u koje je moguće ući. Tim je počeo da otvara frižidere, ne bi li našao sladoled. Dim je izlazio u vlažan vazduh, prilikom svakog otvaranja.
<BR>&nbsp;&nbsp;&nbsp;&nbsp;&nbsp;"Kako to da peć radi?" upita Leksi; oslobodila je ruku.
<BR>&nbsp;&nbsp;&nbsp;&nbsp;&nbsp;"Ne radi."
<BR>&nbsp;&nbsp;&nbsp;&nbsp;&nbsp;"Svi imaju mali plavi plamičak."
<BR>&nbsp;&nbsp;&nbsp;&nbsp;&nbsp;"To su pilot svetla."
<BR>&nbsp;&nbsp;&nbsp;&nbsp;&nbsp;"Šta su to pilot svetla?" Kod kuće su imali električni štednjak.
<BR>&nbsp;&nbsp;&nbsp;&nbsp;&nbsp;"Nije važno", reče Tim i otvori još jedan frižider. "Ali to znači da mogu nešto da ti skuvam." U sledećem frižideru, našli su svašta, kartone mleka, gomilu povrća, hrpe bifteka, ribe... ali ne i sladoled.
<BR>&nbsp;&nbsp;&nbsp;&nbsp;&nbsp;"I dalje hoćeš sladoled?"
<BR>&nbsp;&nbsp;&nbsp;&nbsp;&nbsp;"Rekla sam ti, zar ne?"
<BR>&nbsp;&nbsp;&nbsp;&nbsp;&nbsp;Sledeći frižider bio je ogroman. Vrata od nerđajućeg čelika, sa širokom vodoravnom drškom. Povukao je dršku, otvorio ih i ugledao zamrzivač u koji je bilo moguće ući. Bila je to cela prostorija, ledeno hladna.
<BR>&nbsp;&nbsp;&nbsp;&nbsp;&nbsp;"Timi..."
<BR>&nbsp;&nbsp;&nbsp;&nbsp;&nbsp;"'Oćeš li da sačekaš malo?" reče on, iznerviran. "Pokušavam da ti nađem sladoled."
<BR>&nbsp;&nbsp;&nbsp;&nbsp;&nbsp;"Timi... nešto je ovde."
<BR>&nbsp;&nbsp;&nbsp;&nbsp;&nbsp;Šaputala je, i za trenutak nije registrovao poslednje tri reči. A onda je Tim požurio nazad iz zamrzivača; video je ivicu vrata obavijenu blistavim zelenim dimom. Leksi je stajala pored čeličnog radnog stola. Gledala je nazad na vrata kuhinje.
<BR>&nbsp;&nbsp;&nbsp;&nbsp;&nbsp;Začuo je duboko siktanje, kao od veoma velike zmije. Zvuk se blago uzdizao i spuštao. Bio je jedva čujan. Mogao je to čak biti i vetao, ali nekako je znao da nije.
<BR>&nbsp;&nbsp;&nbsp;&nbsp;&nbsp;"Timi", prošapta ona. "Plašim se..."
<BR>&nbsp;&nbsp;&nbsp;&nbsp;&nbsp;Prišuljao se vratima kuhinje i pogledao napolje.
<BR>&nbsp;&nbsp;&nbsp;&nbsp;&nbsp;U mračnoj trpezariji ugledao je pravilan zeleni pravougaoni obrazac stolova. A između njih glatko se kretao, tih kao duh osim siktavog disanja, jedan velociraptor.
<BR>&nbsp;&nbsp;&nbsp;&nbsp;&nbsp;U tami prostorije službe održavanja Grant je pipao sebi put duž cevi, vraćajući se ka lestvicama. Bilo je teško naći put u mraku, a buka generatora nekako ga je dezorijentisala. Došao je do lestvica i počeo da se penje nazad, kada je shvatio da u prostoriji ima još nečega osim buke generatora.
<BR>&nbsp;&nbsp;&nbsp;&nbsp;&nbsp;Grant je zastao i oslušnuo.
<BR>&nbsp;&nbsp;&nbsp;&nbsp;&nbsp;Bio je to čovek koji je vikao.
<BR>&nbsp;&nbsp;&nbsp;&nbsp;&nbsp;Zvučalo je kao Ęenaro.
<BR>&nbsp;&nbsp;&nbsp;&nbsp;&nbsp;"Gde si?" viknu Grant.
<BR>&nbsp;&nbsp;&nbsp;&nbsp;&nbsp;"Ovamo", reče Ęenaro. "U kamionu."
<BR>&nbsp;&nbsp;&nbsp;&nbsp;&nbsp;Grant nije mogao da vidi nikakav kamiom. Žmirkao je u tami. Pogledao je rubom vidnog polja. Ugledao je zelene blešteće oblike kako se pomeraju u tamu. Onda je ugledao kamion i pošao ka njemu.
<BR>&nbsp;&nbsp;&nbsp;&nbsp;&nbsp;Timu je tišina bila jezovita.
<BR>&nbsp;&nbsp;&nbsp;&nbsp;&nbsp;Velociraptor je bio šest stopa visok i snačno građen, iako su mu jake noge i rep bili sakriveni stolovima. Tim je video samo mišićavi gornji deo torza; prednje udove čvrsto stisnute uz telo, sa kandžama koje su visile. Video je pegave šare na leđima koje su se presijavale u duginim bojama. Velociraptor je bio oprezan; dok je prilazio, gledao je s jedne na drugu stranu; glavu je pomerao kratkim i brzim, pticolikim trzajima. Dok je hodao, glava mu se takođe klatila gore-dole, a dugačak prav rep bio spušten, što je još više pojačavalo utisak ptice."
<BR>&nbsp;&nbsp;&nbsp;&nbsp;&nbsp;Divovska, tiha ptica grabljivica.
<BR>&nbsp;&nbsp;&nbsp;&nbsp;&nbsp;Trpezarija je bila mračna, ali raptor je očigledno dovoljno dobro video da bi mogao postojano da se kreće napred. S vremena na vreme, nagnuo bi se napred i spustio glavu ispod stolova. Tim je čuo brzo njuškanje. Onda bi glava poskočila nazad, oprezno, i trzala bi se napred-nazad, kao ptičja.
<BR>&nbsp;&nbsp;&nbsp;&nbsp;&nbsp;Tim je posmatrao sve dok se nije uverio da se raptor kreće prema kuhinji. Da li je pratio njihov miris? Sve knjige kazivale su da su dinosaurusi imali slabo čulo njuha, međutim, ovaj je delovao kao da mu dobro ide. U svakom slučaju, šta su knjige znale. Ovo je pravo.
<BR>&nbsp;&nbsp;&nbsp;&nbsp;&nbsp;Išao je ka njima.
<BR>&nbsp;&nbsp;&nbsp;&nbsp;&nbsp;Povukao se u kuhinju.
<BR>&nbsp;&nbsp;&nbsp;&nbsp;&nbsp;"Ima li čega tamo napolju?" upita Leksi.
<BR>&nbsp;&nbsp;&nbsp;&nbsp;&nbsp;Tim nije odgovorio. Gurnuo ju je pod sto u uglu, iza velike kante za smeće. Nagnuo se tik uz nju i ljutito prošaptao: "Ne mrdaj odavde!" A onda je otrčao do frižidera.
<BR>&nbsp;&nbsp;&nbsp;&nbsp;&nbsp;Zgrabio je punu šaku bifteka i pošurio nazad do vrata. Tiho je odložio prvi odrezak na pod, a zatim napravio par koraka unazad i spustio drugi... Kroz naočare video je da Leksi viri iza kante. Mahnuo joj je da se skloni. Stavio je treći odrezak, i četvrti; kretao se sve dublje u kuhinju.
<BR>&nbsp;&nbsp;&nbsp;&nbsp;&nbsp;Tim je stajao u polu-čučnju na stražnjoj strani prostorije, blizu udaljenije noge čeličnog radnog stola. Međutim, nije imao vremena da se sakrije; glava i ramena još su mu bili iznad površine stola. Velociraptor ga je lako mogao videti.
<BR>&nbsp;&nbsp;&nbsp;&nbsp;&nbsp;Polako, Tim je spustio telo i utonuo ispod stola... Velociraptor je trzao glavom unaokolo; pravo je gledao u Tima.
<BR>&nbsp;&nbsp;&nbsp;&nbsp;&nbsp;Tim se sledio. Još je bio izložen, međutim, pomislio je: Ne mrdaj.
<BR>&nbsp;&nbsp;&nbsp;&nbsp;&nbsp;Velociraptor je nepomično stajao na dovratku.
<BR>&nbsp;&nbsp;&nbsp;&nbsp;&nbsp;Njuškao je.
<BR>&nbsp;&nbsp;&nbsp;&nbsp;&nbsp;Ovde je mračnije, pomisli Tim. Ne može da vidi tako dobro. Zato je oprezan.
<BR>&nbsp;&nbsp;&nbsp;&nbsp;&nbsp;Ali sada je mogao da oseti plesnjiv zadah velikog gmizavca, a kroz naočare video je da je dinosaurus tiho zevnuo, zabacujući unazad dugačku gubicu i pokazujući nizove zuba oštrih kao brijač. Velociraptor je ponovo netremice gledao napred i trzao glavom s jedne na drugu stranu. Velike oči kolutale su u koštanim dupljama.
<BR>&nbsp;&nbsp;&nbsp;&nbsp;&nbsp;Tim je osetio kako mu srce lupa. Nekeko je bilo gore suočiti se sa ovakvom životinjom u kuhinji umesto u otvorenoj šumi. Veličina, brzi pokreti, oštar smrad, siktav dah...
<BR>&nbsp;&nbsp;&nbsp;&nbsp;&nbsp;Izbliza, bio je daleko strašnija životinja od tiranosaurusa. Tiranosaurus je bio ogroman i moćan, ali nije bio naročito pametan. Velociraptor je bio veličine čoveka, a očigledno je bio brz i inteligentan; Tim se plašio očiju koje pretražuju, gotovo kao i oštrih zuba.
<BR>&nbsp;&nbsp;&nbsp;&nbsp;&nbsp;Velociraptor je onjušio. Zakoračio je napred - pošao je pravo prema Leksi! Mora da ju je nekako namirisao! Timovo srce je zalupalo.
<BR>&nbsp;&nbsp;&nbsp;&nbsp;&nbsp;Velociraptor je zastao. Polako se sagnuo.
<BR>&nbsp;&nbsp;&nbsp;&nbsp;&nbsp;Pronašao je odrezak.
<BR>&nbsp;&nbsp;&nbsp;&nbsp;&nbsp;Tim je poželeo da se sagne i pogleda ispod stola, ali se nije usuđivao da se pokrene. Stajao je zamrznut u polu-čučnju i osluškivao zvuke drobljenja. Dinosaurus je jeo odrezak. Sve s kostima.
<BR>&nbsp;&nbsp;&nbsp;&nbsp;&nbsp;Raptor je podigao vitku glavu i pogledao unaokolo. Njuškao je. Video je drugi odrezak. Brzo je pošao napred. Sagnuo se.
<BR>&nbsp;&nbsp;&nbsp;&nbsp;&nbsp;Tišina.
<BR>&nbsp;&nbsp;&nbsp;&nbsp;&nbsp;Raptor nije hteo da ga jede.
<BR>&nbsp;&nbsp;&nbsp;&nbsp;&nbsp;Glava se ponovo uspravila. Timove noge gorele su od čučnja, ali se nije pomerio.
<BR>&nbsp;&nbsp;&nbsp;&nbsp;&nbsp;Zašto životinja nije pojela drugi odrezak? Tuce ideja proletelo mu je kroz um - nije joj se dopao ukus govedine, nije joj se svidelo to što je hladan, nije joj se svidela činjenica da meso nije živo, namirisala je zamku, namirisala je Leksi, namirisala je Tima, videla je Tima...
<BR>&nbsp;&nbsp;&nbsp;&nbsp;&nbsp;Velociraptor se sada kretao jako brzo. Pronašao je treći odrezak, sagnuo glavu, ponovo podigao pogled, i krenuo dalje.
<BR>&nbsp;&nbsp;&nbsp;&nbsp;&nbsp;Tim je zaustavio disanje. Dinosaurus je sada bio samo nekoliko stopa od njega. Mogao je da vidi male trzaje mišića na slabinama. Mogao je da vidi skorelu krv na kandžma, mogao je da vidi finu prugastu šaru na tačakastoj podlozi i kožne nabore na vratu ispod čeljusti.
<BR>&nbsp;&nbsp;&nbsp;&nbsp;&nbsp;Velociraptor je onjušio. Tim je gotovo uzdahnuo od straha. Telo mu je bilo kruto, napeto. Posmatrao je kako se gmizavčeve oči kreću i pretražuju sobu. Još jedno njušenje.
<BR>&nbsp;&nbsp;&nbsp;&nbsp;&nbsp;Ima me, pomisli Tim.
<BR>&nbsp;&nbsp;&nbsp;&nbsp;&nbsp;Onda se glava trznula nazad da pogleda pravo i životinja je produžila dalje ka petom odresku. Tim pomisli: Leksi, molim te ne mrdaj molim te ne mrdaj šta god da radiš molim te ne...
<BR>&nbsp;&nbsp;&nbsp;&nbsp;&nbsp;Velociraptor je onjušio odrezak i krenuo dalje. Sad je bio kod otvorenih vrata zamrzivača. Tim je video kako dim kulja napolje, krivuda duž poda ka stopalima životinje. Jedno veliko stopalo s kandžama se podiglo, a zatim se opet tiho spustilo. Dinosaurus se nećkao. Suviše je hladno, pomisli Tim. Neće ući unutra, suviše je hladno, neće ući unutra neće ući unutra neće ući unutra...
<BR>&nbsp;&nbsp;&nbsp;&nbsp;&nbsp;Dinosaurus je ušao unutra.
<BR>&nbsp;&nbsp;&nbsp;&nbsp;&nbsp;Glava je nestala, zatim telo, zatim kruti rep.
<BR>&nbsp;&nbsp;&nbsp;&nbsp;&nbsp;Tim je potrčao, bacio se svom težinom o vrata od nerđajućeg čelika i zalupio ih. Zalupila su se na vrhu repa! Vrata nisu htela da se zatvore! Velociraptor je urliknuo, zastrašujuće glasan zvuk. Nehotice, Tim je ustuknuo korak - rep je nestao! Zalupio je vrata i čuo kako su kliknula! Zatvorena su!
<BR>&nbsp;&nbsp;&nbsp;&nbsp;&nbsp;"Leksi! Leksi!" vrištao je. Čuo je kako raptor lupa na vrata, osetio kako naleće na čeleik. Znao je da se s unutrašnje strane nalazi ravna čelična kvaka, a ako raptor pogodi u nju, vrata će se otvoriti. Moraju da zaključaju vrata. "Leksi!"
<BR>&nbsp;&nbsp;&nbsp;&nbsp;&nbsp;Leksi je bila pored njega. "Šta 'oćeš?"
<BR>&nbsp;&nbsp;&nbsp;&nbsp;&nbsp;Tim se naslonio na vodoravnu ručku i držao je u zatvorenom položaju. "Postoji iglica! Mala iglica! Nađi iglicu!"
<BR>&nbsp;&nbsp;&nbsp;&nbsp;&nbsp;Velociraptor je rikao kao lav; zvuk prigušen debelim čelikom. Tresnuo je celim telom o vrata.
<BR>&nbsp;&nbsp;&nbsp;&nbsp;&nbsp;"Ne vidim ništa", viknu Leksi.
<BR>&nbsp;&nbsp;&nbsp;&nbsp;&nbsp;Iglica je visila ispod kvake i njihala se na metalnom lančiću. "Tamo je!"
<BR>&nbsp;&nbsp;&nbsp;&nbsp;&nbsp;"Ne vidim je!" vrisnu ona i on shvati da ona ne nosi naočare.
<BR>&nbsp;&nbsp;&nbsp;&nbsp;&nbsp;"Napipaj je!"
<BR>&nbsp;&nbsp;&nbsp;&nbsp;&nbsp;Video je kako njena ručica poseže naviše, dodiruje njegovu, traži iglicu, dahće kratko, panično dok pipajući traži iglicu, a velociraptor lupa o vrata i ona se otvaraju - Bo1e, ona se otvaraju - međutim, životinja to nije očekivala i već se okrenula da ponovo pokuša i Tim ponovo zalupi vrata. Leksi se doteturala nazad, posegnula naviše u mrak.
<BR>&nbsp;&nbsp;&nbsp;&nbsp;&nbsp;"Imam je!" povika Leksi; stiskala je iglica u šaci i gurnula je kroz rupu. Opet je skliznula napolje.
<BR>&nbsp;&nbsp;&nbsp;&nbsp;&nbsp;"Odozgo, stavi je odozgo!"
<BR>&nbsp;&nbsp;&nbsp;&nbsp;&nbsp;Ponovo ju je uhvatila, držeći je za lanac, zavrnula preko ručke i ponovo naniže. U rupu.
<BR>&nbsp;&nbsp;&nbsp;&nbsp;&nbsp;Zaključano.
<BR>&nbsp;&nbsp;&nbsp;&nbsp;&nbsp;Velociraptor je urlikao. Tim i Leksi odmakli su se od vrata kad je dinosaurus ponovo tresnuo o njih. Kod svakog udara škripale su teške čelične šarke u zidovima, ali su izdržavale. Tim je verovao da životinja nikako ne može da razvali vrata.
<BR>&nbsp;&nbsp;&nbsp;&nbsp;&nbsp;Raptor je bio zaključan unutra.
<BR>&nbsp;&nbsp;&nbsp;&nbsp;&nbsp;Tim je duboko uzdahnuo. "Hajdemo", reče on.
<BR>&nbsp;&nbsp;&nbsp;&nbsp;&nbsp;Uzeo ju je za ruku i oni potrčaše.
<BR>&nbsp;&nbsp;&nbsp;&nbsp;&nbsp;"Trebalo je da ih vidiš", reče Ęenaro, kad ga je Grant poveo iz zgrade službe održavanja. "Mora da ih je bilo dva tuceta. Kompića. Morao sam da se zavučem u kamion da pobegnem od njih. Bili su svuda po vetrobranu. Samo su čučali tamo i čekali kao jastrebovi. Ali su pobegli kad si ti stigao."
<BR>&nbsp;&nbsp;&nbsp;&nbsp;&nbsp;"Lešinari", reče Grant. "Ne napadaju ništa što se kreće ili deluje snažno. Napadaju mrtve stvari i gotovo mrtve. U svakom slučaju, nepomične."
<BR>&nbsp;&nbsp;&nbsp;&nbsp;&nbsp;Sada su se peli uz lestvice, nazad do ulaznih vrata. "Šta se dogodilo s raptorom koji te je napao?" upita Grant.
<BR>&nbsp;&nbsp;&nbsp;&nbsp;&nbsp;"Ne znam", reče Ęenaro.
<BR>&nbsp;&nbsp;&nbsp;&nbsp;&nbsp;"Je li otišao?"
<BR>&nbsp;&nbsp;&nbsp;&nbsp;&nbsp;"Nisam video. Mislim da sam se izvukao zato što je bio povređen. Mislim da ga je Maldun pogodio u nogu. Krvario je dok je bio ovde. A onda... ne znam. Možda se vratio napolje. Možda je umro uvde unutra. Nisam video."
<BR>&nbsp;&nbsp;&nbsp;&nbsp;&nbsp;"A možda je još unutra."
<BR>&nbsp;&nbsp;&nbsp;&nbsp;&nbsp;Vu je gledao kroz prozor kolibe raptore iza ograde. I dalje se činilo kao da su željni igre; tobože su napadali Eli. Takvo ponašanje je već dugo trajalo, a njemu se učinilo da možda i predugo traje. Gotovo se činilo kao da pokušavaju da zadrže Eli pažnju, na isti način na koji je ona pokušavala da zadrži njihovu.
<BR>&nbsp;&nbsp;&nbsp;&nbsp;&nbsp;Ponašanje dinosaurusa oduvek je malo zanimalo Vua. I s pravom: ponašanje je bilo efekat drugog reda DNK, kao i spletanje belančevina. Ponašanje se nije moglo istinski ppredvideti i nije se moglo istinski kontrolisati, osim na neke jako grube načine, kao pravljenje životinje zavisne od neke supstance u ishrani sprečavanjem nekog enzima. Međutim, opšte posmatrano, efekti ponašanja naprosto su bili van domašaja razumevanja. Niste mogli pogledati sekvencu DNK i predvideti ponašanje. Bilo je to nemoguće.
<BR>&nbsp;&nbsp;&nbsp;&nbsp;&nbsp;I to je učinilo Vuov rad s DNK čisto empiričnim. Bilo je krpljenje, onako kako bi savremeni radnik popravljao antikni dedin sat. Radilo se s nečim iz prošlosti, nečemu sačinjenog od prastarih materijala i što je sledilo prastare zakone. Niste mogli biti sigurni zašto radi tako kako radi; a već je, tokom eona, bilo popravljano i prepravljano mnogo puta, silama evolucije. I tako, kao i radnik koji nešto popravi i onda gleda da li sat bolje radi, Vu je pravio popravke i onda gledao da li se životinje bolje ponašaju. A on je pokušavao samo da koriguje gruba ponašanja: nekontrolisano srljanje na elektrificirane ograde, ili trljanje kože o stabla. To su bila ponašanja koja su ga vraćala na crtaću tablu.
<BR>&nbsp;&nbsp;&nbsp;&nbsp;&nbsp;A granice njegove nauke dale su mu tajanstveno osećanje o dinosaurusima u parku. Nikad nije biio siguran, nikad zaista siguran, da li je ponašanje životinja bilo istorijski tačno ili ne. Da li su se ponašali onako kako su se istinski ponašali u prošlosti? Bilo je to otvoreno pitanje, na koje uopšte nije bilo moguće odgovoriti.
<BR>&nbsp;&nbsp;&nbsp;&nbsp;&nbsp;A, iako to Vu nikad neće priznati, otkriće da se dinosaurusi razmnožavaju, predstavljalo je ogromnu potvrdu njegovog rada. Životinja koja se razmnožava bila je vidljivo delotvorna u jednom temeljnom vidu; ukazivala je da je Vu pravilno složio sve kockice. Ponovo je stvorio milionima godina staru životinju, s takvom tačnošću da se stvorenje moglo čak reprodukovati.
<BR>&nbsp;&nbsp;&nbsp;&nbsp;&nbsp;Ali, ipak, dok je gledao raptore napolju, zbunjivala ga je postojanost njihovog ponašanja. Raptori su bili inteligentni, a inteligentnim životinjama brzo postane dosadno. Inteleigentne životinje takođe prave planove i...
<BR>&nbsp;&nbsp;&nbsp;&nbsp;&nbsp;Harding je izišao na hodnik iz Malkolmove sobe. "Gde je Eli?"
<BR>&nbsp;&nbsp;&nbsp;&nbsp;&nbsp;"Još je napolju."
<BR>&nbsp;&nbsp;&nbsp;&nbsp;&nbsp;"Bolje nek' uđe. Raptori su otišli sa prozora."
<BR>&nbsp;&nbsp;&nbsp;&nbsp;&nbsp;"Kad?" upita Vu; krenuo je ka vratima.
<BR>&nbsp;&nbsp;&nbsp;&nbsp;&nbsp;"Malopre", reče Harding.
<BR>&nbsp;&nbsp;&nbsp;&nbsp;&nbsp;Vu otvori prednja vrata. "Eli! Odmah unutra!"
<BR>&nbsp;&nbsp;&nbsp;&nbsp;&nbsp;Gledala ga je, zbunjena. "Nema problema, sve je pod kontrolom..."
<BR>&nbsp;&nbsp;&nbsp;&nbsp;&nbsp;"Odmah!"
<BR>&nbsp;&nbsp;&nbsp;&nbsp;&nbsp;Odmahnula je glavom. "Znam šta radim", reče ona.
<BR>&nbsp;&nbsp;&nbsp;&nbsp;&nbsp;"Odmah, Eli, jebem mu Boga!"
<BR>&nbsp;&nbsp;&nbsp;&nbsp;&nbsp;Maldunu s nije sviđalo što Vu stoji tamo kod otvorenih vrata, i spremao se da to kaže, kad se ugledao kako se senka spušta odozgo, i u trenu je shvatio šta se dogodilo. Vu je bio istrgnut kroz vrata i Maldun začu kako Eli vrišti. Maldun je prišao vratima, pogledao napolje i video da Vu leži na leđima. Telo mu je već bilo rasporeno velikom kandžom, a raptor je trzao glavom i gurao je u Vuovu utrobu, iako je Vu još bio živ, a onda je Eli prestala da vrišti i potrčala duž unutrašnje strane ograde, a Maldun je zalupio vrata, ošamućen od strave. Dogodilo se tako brzo!
<BR>&nbsp;&nbsp;&nbsp;&nbsp;&nbsp;Harding upita: "Skočio je s krova?"
<BR>&nbsp;&nbsp;&nbsp;&nbsp;&nbsp;Maldun klimnu. Prišao je prozoru, pogledao napolje i video da tri raptora s druge strane ograde beže. Međutim, nisu pratili Eli.
<BR>&nbsp;&nbsp;&nbsp;&nbsp;&nbsp;Vraćali su se, ka centru za posetioce.
<BR>&nbsp;&nbsp;&nbsp;&nbsp;&nbsp;Grant je prišao do ivice zgrade službe održavanja i provirio napred, kroz maglu. Čulo se režanje raptora, a činilo se da se približavaju. Sad je mogao da vidi kako njihova tela protrčavaju pored njega. Išli su u centar za posetioce.
<BR>&nbsp;&nbsp;&nbsp;&nbsp;&nbsp;Vratio je pogled na Ęenara.
<BR>&nbsp;&nbsp;&nbsp;&nbsp;&nbsp;Ęenaro odmahnu glavom, ne.
<BR>&nbsp;&nbsp;&nbsp;&nbsp;&nbsp;Grant se nagnu bliže i prošapta mu u uho: "Nemamo izbora. Moramo da uključimo kompjuter."
<BR>&nbsp;&nbsp;&nbsp;&nbsp;&nbsp;Grant se uputio u maglu.
<BR>&nbsp;&nbsp;&nbsp;&nbsp;&nbsp;Trenutak kasnije, Ęenaro pođe za njim.
<BR>&nbsp;&nbsp;&nbsp;&nbsp;&nbsp;Eli nije zastala da razmisli. Kada su raptori skočili unutar ograde da napadnu Vua, samo se okrenula i potrčala, koliko su je noge nosile, prema daljem kraju kolibe. Između ograde i kolibe bio je prostor od petnaest stopa. Trčala je i nije čula da je životinje gone, samo je čula sopstveno disanje. Skrenula je iza ugla i ugledala drvo kako raste pored zgrade, skočila, uhvatila se za granu i zanjihala. Nije se uspaničila. Osetila je neku vrstu olakšanja kada je cimnula nogama i ugledala kako joj se noge dižu ispred lica, pa se nogama zakačila za još višu granu, smogla snage i brzo se izvukla.
<BR>&nbsp;&nbsp;&nbsp;&nbsp;&nbsp;Već je bila dvanaest stopa iznad zemlje, a raptori je još nisu sledili, i počela da se prilično dobro oseća, kad je ugledala prvu životinju ispod drveta. Usta su joj bila krvava, a trakasti komadići mesa visili su joj iz čeljusti. Brzo je nastavila da se penje, ruku pred ruku, naprosto hvatajući se i idući dalje, tako da je gotovo mogla da vidi vrh zgrade. Ponovo je pogledala dole.
<BR>&nbsp;&nbsp;&nbsp;&nbsp;&nbsp;Dva raptora penjala su se na drvo.
<BR>&nbsp;&nbsp;&nbsp;&nbsp;&nbsp;Sad kad je bila u nivou krova, mogla je da vidi šljunak samo četiri stope udaljen i staklenu piramidu prozora, kako štrči u magli. Na krovu nalazila su se vrata; mogla je da uđe unutra. Iz sve snage bacila se kroz vazduh i prostrla se na šljunak. Ogrebala je lice, ali, nekako, jedino je osetila olakšanje, kao da je to bila igra koju je igrala, igra koju je nameravala da dobije. Potrčala je ka vratima koja su vodila do stepeništa. Mogla je iza sebe da čuje kako raptori tresu grane drveta. Još su bili na drvetu.
<BR>&nbsp;&nbsp;&nbsp;&nbsp;&nbsp;Došla je do vrata i pritisnula kvaku.
<BR>&nbsp;&nbsp;&nbsp;&nbsp;&nbsp;Vrata su bila zaključana.
<BR>&nbsp;&nbsp;&nbsp;&nbsp;&nbsp;Trebao je jedan trenutak da se značenje toga probije kroz njenu euforiju. Vrata su bila zaključana. Bila je na krovu i nije mogla da siđe. Vrata su bila zaključana.
<BR>&nbsp;&nbsp;&nbsp;&nbsp;&nbsp;Očajna, počela je da lupa po vratima, a zatim je otrčala do drugog kraja krova, jer se nadala da će naći put da siđe, međutim, kroz maglu koja je strujala videli su se samo zeleni obrisi bazena. Svuda oko bazena nalazio se betonski pod. Deset, dvanaest stopa betona. Previše da preskoči preko. Nijednog drugog drveta da se spusti. Nikakvih stepenica. Nikakvog požarnog izlaza.
<BR>&nbsp;&nbsp;&nbsp;&nbsp;&nbsp;Ničega.
<BR>&nbsp;&nbsp;&nbsp;&nbsp;&nbsp;Eli se okrenula i videla da raptori lako skaču na krov. Potrčala je na drugi kraj zgrade, jer se nadala da se tamo možda nalaze još jedna vrata, međutim, nije ih bilo.
<BR>&nbsp;&nbsp;&nbsp;&nbsp;&nbsp;Raptori su joj se polako približavali, prikradali se, tiho klizili između staklenih piramida. Pogledala je dole. Ivica bazena bila je udaljena deset stopa.
<BR>&nbsp;&nbsp;&nbsp;&nbsp;&nbsp;Predaleko.
<BR>&nbsp;&nbsp;&nbsp;&nbsp;&nbsp;Raptori su prišli bliže, počeli da se razdvajaju i ona nerazumno pomisli: Zar nije uvek ovako? Neka greščica zajebe sve. Još je osećala vrtoglavicu, još se osećala veselo i nekako nije verovala da će je ove životinje uhvatiti, nije verovala da će joj se život ovako završiti. Nije se činilo moguće. Bila je obavijena nekom vrstom zaštitne veselosti. Naprosto nije verovala da će se to dogoditi.
<BR>&nbsp;&nbsp;&nbsp;&nbsp;&nbsp;Raptori su zarežali. Eli se povlačila prema daljem kraju krova. Udahnula je, a zatim iz sve snage počela da trči ka ivici. Dok je trčala duž ivice, videla je bazen i znala je da je predaleko, međutim, pomislila je: Ma šta, kog vraga, i skočila.
<BR>&nbsp;&nbsp;&nbsp;&nbsp;&nbsp;I pala.
<BR>&nbsp;&nbsp;&nbsp;&nbsp;&nbsp;I uz probadajući šok, osetila se obavijena hladnoćom. Bila je pod vodom. Uspela je! Izišla je na površinu, pogledala na krov i videla da raptori gledaju dole u nju. I znala da će, ako je ona mogla, i raptori moći. Gacala je kroz vodu i razmišljala: Umeju li raptori da plivaju?" Međutim, bila je sigurna da umeju. Verovatno mogu da plivaju kao krokodili.
<BR>&nbsp;&nbsp;&nbsp;&nbsp;&nbsp;Raptori su se udaljili od ivice krova. A onda je čula kako Harding viče: "Satlerova?" i shvatila da je on otvorio vrata na krovu. Raptori su pošli na njega.
<BR>&nbsp;&nbsp;&nbsp;&nbsp;&nbsp;Žurno, izvukla se iz bazena i potrčala ka kolibi.
<BR>&nbsp;&nbsp;&nbsp;&nbsp;&nbsp;Harding se peo stepenicama na krov prelazeći po dve odjednom i bez razmišljanja naglo otvorio vrata. "Satlerova?!" povikao je. A onda je stao. Vetar je razvejavao maglu između piramida na krovu. Raptore još nije mogao da vidi.
<BR>&nbsp;&nbsp;&nbsp;&nbsp;&nbsp;"Satlerova?"
<BR>&nbsp;&nbsp;&nbsp;&nbsp;&nbsp;Bio je toliko obuzet Satlerovom da je prošao trenutak pre nego što je shvatio da je pogrešio. Trebalo bi da mogu da vidim životinje, pomislio je. U sledećem deliću sekunde ruka s kandžom udarila ga je u grudi oko bočne strane vrata i nanela mu razornu bol, tako da je jedva uspeo da se otrgne unazad i pričepi vratima ruku, a odozdo je čuo kako Maldun viče: "Ovde je, već je unutra."
<BR>&nbsp;&nbsp;&nbsp;&nbsp;&nbsp;Raptor je režao s druge strane vrata i Harding je ponovo zalupio vrata, tako da se kandža izmakla, pa je zatvorio vrata uz metalni tresak i srušio se na pod, kašljući.
<BR>&nbsp;&nbsp;&nbsp;&nbsp;&nbsp;"Kuda idemo?" upita Leksi. Bili su na drugom spratu centra za posetioce. Hodnik sa staklenim zidovima vodio je duž cele zgrade.
<BR>&nbsp;&nbsp;&nbsp;&nbsp;&nbsp;"U kontrolnu sobu", reče Tim.
<BR>&nbsp;&nbsp;&nbsp;&nbsp;&nbsp;"Gde je to?"
<BR>&nbsp;&nbsp;&nbsp;&nbsp;&nbsp;"Negde ovde dole." Dok je prolazio, Tim je gledao nazive šablonima ispisane na vratima. Činilo se kao da su to kancelarije: NADZORNIK PARKA... GOSTINSKI SERVIS... DIREKTOR... KONTROLOR...
<BR>&nbsp;&nbsp;&nbsp;&nbsp;&nbsp;Stigli su do staklene pregrade sa znakom:
<BR>
<BR>&nbsp;&nbsp;&nbsp;&nbsp;&nbsp;ZATVORENO PODRUČJE
<BR>&nbsp;&nbsp;&nbsp;&nbsp;&nbsp;SAMO ZA OVLAŠĆENO OSOBLJE
<BR>&nbsp;&nbsp;&nbsp;&nbsp;&nbsp;IZA OVE TAČKE
<BR>
<BR>&nbsp;&nbsp;&nbsp;&nbsp;&nbsp;Postojao je prorez za sigurnosnu karticu, ali Tim je samo gurnuo i otvorio vrata.
<BR>&nbsp;&nbsp;&nbsp;&nbsp;&nbsp;"Kako su se otvorila?"
<BR>&nbsp;&nbsp;&nbsp;&nbsp;&nbsp;"Nema struje."
<BR>&nbsp;&nbsp;&nbsp;&nbsp;&nbsp;"Zašto idemo u kontrolnu sobu?" upita ona.
<BR>&nbsp;&nbsp;&nbsp;&nbsp;&nbsp;"Da nađemo radio. Moramo da pozovemo nekog."
<BR>&nbsp;&nbsp;&nbsp;&nbsp;&nbsp;Iza staklenih vrata hodnik se nastavljao. Tim se sećao ovog područja; video ga je ranije, tokom obilaska. Leksi je kaskala pored njega. U daljini, čuli su režanje raptora. Životinje kao da su se približavale. Onda je Tim čuo da su dole lupili o staklo.
<BR>&nbsp;&nbsp;&nbsp;&nbsp;&nbsp;"Tamo su..." prošapta Leksi.
<BR>&nbsp;&nbsp;&nbsp;&nbsp;&nbsp;"Ne brini."
<BR>&nbsp;&nbsp;&nbsp;&nbsp;&nbsp;"Šta rade ovde?" upita Leksi.
<BR>&nbsp;&nbsp;&nbsp;&nbsp;&nbsp;"Sad nije važno."
<BR>&nbsp;&nbsp;&nbsp;&nbsp;&nbsp;RUKOVODILAC PARKA... POGONI... GLAVNA KONTROLA...
<BR>&nbsp;&nbsp;&nbsp;&nbsp;&nbsp;"Ovamo", reče Tim. Gurnuo je i otvorio vrata. Glavna kontrolna soba izgledala je isto kao kad ju je prošli put video. U središtu sobe nalazila se konzola sa četiri stolice i četiri kompjuterska monitora. Soba je bila potpuno mračna osim monitora koji su svi pokazivali obojene pravougaonike.
<BR>&nbsp;&nbsp;&nbsp;&nbsp;&nbsp;"Pa gde je radio?" upita Leksi.
<BR>&nbsp;&nbsp;&nbsp;&nbsp;&nbsp;Međutim, Tim je potpuno zaboravio na radio. Krenuo je napred, netremice posmatrajući ekrane kompjutera. Ekrani su bili upaljeni! To je samo moglo da znači...
<BR>&nbsp;&nbsp;&nbsp;&nbsp;&nbsp;"Mora da je došla struja..."
<BR>&nbsp;&nbsp;&nbsp;&nbsp;&nbsp;"Uh", reče Leksi i pomeri se.
<BR>&nbsp;&nbsp;&nbsp;&nbsp;&nbsp;"Šta je?"
<BR>&nbsp;&nbsp;&nbsp;&nbsp;&nbsp;"Stala sam na nečije uvo", reče ona.
<BR>&nbsp;&nbsp;&nbsp;&nbsp;&nbsp;Kada su ušli, Tim nije primetio telo. Osvrnuo se i video jedno jedino uvo kako leži na podu.
<BR>&nbsp;&nbsp;&nbsp;&nbsp;&nbsp;"Stvarno je odvratno", reče Leksi.
<BR>&nbsp;&nbsp;&nbsp;&nbsp;&nbsp;"Nije važno." Okrenuo se prema monitorima.
<BR>&nbsp;&nbsp;&nbsp;&nbsp;&nbsp;"Šta je s ostatkom njega?" upita ona.
<BR>&nbsp;&nbsp;&nbsp;&nbsp;&nbsp;"Sad to nije važno."
<BR>&nbsp;&nbsp;&nbsp;&nbsp;&nbsp;Podrobnije se zagledao u monitore. Na ekranu nalazili su se redovi obojenih oznaka:
<BR>
<BR>&nbsp;&nbsp;&nbsp;&nbsp;&nbsp;"Timi, bolje se ne zamajavaj s tim", reče ona.
<BR>&nbsp;&nbsp;&nbsp;&nbsp;&nbsp;"Ne brini, neću."
<BR>&nbsp;&nbsp;&nbsp;&nbsp;&nbsp;Već ranije je video složene kompjutere, nalik na one instalirane u zgradi u kojoj je radio njegov otac. Ti kompjuteri kontrolisali su sve: od liftova i sigurnosti, do grejanja i klimatizacije. U osnovi, izgledali su isto kao i ovaj - mnoštvo obojenih oznaka - međutim, obično ih je bilo lakše razumeti. I gotovo uvek su se nalazile nalepnice sa uputstvom, ako je nekome trebalo da nauči o sistemu. Ali ovde nije video nikakvih nalepnica s uputstvom. Ponovo je pogledao, da bude siguran.
<BR>&nbsp;&nbsp;&nbsp;&nbsp;&nbsp;Ali onda je video još nešto: brojke koje su otkucavale u gornjem levom uglu ekrana. Pisalo je: 10:47:22. Onda je Tim shvatio da je to vreme. Ostalo je samo petnaest minuta za brod... međutim, više je brinuo za ljude u kolibi.
<BR>&nbsp;&nbsp;&nbsp;&nbsp;&nbsp;Začuo se krčanje. Okrenuo se i video da Leksi drži radio. Okretala je dugmad i brojčanike. "Kako ovo radi?" upita ona. "Neće da proradi."
<BR>&nbsp;&nbsp;&nbsp;&nbsp;&nbsp;"Daj mi to!"
<BR>&nbsp;&nbsp;&nbsp;&nbsp;&nbsp;"Moj je! Ja sam ga našla!"
<BR>&nbsp;&nbsp;&nbsp;&nbsp;&nbsp;"Leksi, daj mi to!"
<BR>&nbsp;&nbsp;&nbsp;&nbsp;&nbsp;"Ja sam ga prva uzela!"
<BR>&nbsp;&nbsp;&nbsp;&nbsp;&nbsp;Iznenada, radio je zakrčao. Šta se to, kog vraga, događa? reče Maldunov glas.
<BR>&nbsp;&nbsp;&nbsp;&nbsp;&nbsp;Iznenađena, Leksi je ispustila radio na pod.
<BR>&nbsp;&nbsp;&nbsp;&nbsp;&nbsp;Grant je ponovo uvukao glavu; čučao je među palmama. Kroz maglu ispred sebe video je kako raptori skaču, reže i glavom tuku o staklo na centru za posetioce. Međutim, između režanja, ućutali bi se i naherili glave, kao da osluškuju nešto u daljini. A onda bi pustili cvileće zvukove.
<BR>&nbsp;&nbsp;&nbsp;&nbsp;&nbsp;"Šta to rade?" upita Ęenaro.
<BR>&nbsp;&nbsp;&nbsp;&nbsp;&nbsp;"Izgleda kao da pokušavaju da uđu u restoran", reče Grant.
<BR>&nbsp;&nbsp;&nbsp;&nbsp;&nbsp;"Čega ima u kafeteriji?"
<BR>&nbsp;&nbsp;&nbsp;&nbsp;&nbsp;"Tamo sam ostavio decu..." reče Grant.
<BR>&nbsp;&nbsp;&nbsp;&nbsp;&nbsp;"Mogu li da razbiju staklo?"
<BR>&nbsp;&nbsp;&nbsp;&nbsp;&nbsp;"Ne, mislim da ne mogu."
<BR>&nbsp;&nbsp;&nbsp;&nbsp;&nbsp;Grant je posmatrao, a onda začuo krčanje nekog udaljenog radija i raptori su počeli da skaču još uzbuđenije. Jedan za drugim počeli su da skaču sve više i više, sve dok na kraju nije video da je prvi od njih lagano doskočio na balkon na drugom spratu, a odatle ušao na drugi sprat centra za posetioce.
<BR>&nbsp;&nbsp;&nbsp;&nbsp;&nbsp;U kontrolnoj sobi na drugom spratu Tim je brzo zgrabio radio koji je Leksi ispustila. Pritisnuo je dugme. "Halo? Halo?"
<BR>&nbsp;&nbsp;&nbsp;&nbsp;&nbsp;"...i to ti, Time?"
<BR>&nbsp;&nbsp;&nbsp;&nbsp;&nbsp;"Da, ja sam."
<BR>&nbsp;&nbsp;&nbsp;&nbsp;&nbsp;"Gde si?"
<BR>&nbsp;&nbsp;&nbsp;&nbsp;&nbsp;"U kontrolnoj sobi. Došla je struja!"
<BR>&nbsp;&nbsp;&nbsp;&nbsp;&nbsp;"Odlično, Time", reče Maldun.
<BR>&nbsp;&nbsp;&nbsp;&nbsp;&nbsp;"Ako ima nekog da mi kaže kako se kompjuter uključuje, ja ću da to uradim."
<BR>&nbsp;&nbsp;&nbsp;&nbsp;&nbsp;Tišina.
<BR>&nbsp;&nbsp;&nbsp;&nbsp;&nbsp;"Halo?" reče Tim. "Jeste li me čuli?"
<BR>&nbsp;&nbsp;&nbsp;&nbsp;&nbsp;"Ah, imamo problem u vezi toga", reče Maldun. "Niko, ah, niko ovde ne zna kako se to radi. Kako se kompjuter uključuje."
<BR>&nbsp;&nbsp;&nbsp;&nbsp;&nbsp;"Tim reče: "Šta? Šalite li se? Niko ne zna?" Delovalo je nemoguće.
<BR>&nbsp;&nbsp;&nbsp;&nbsp;&nbsp;"Ne." Stanka. "Mislim da je nešto u vezi glavne mreže... Znaš li nešto o kompjuterima, Time?"
<BR>&nbsp;&nbsp;&nbsp;&nbsp;&nbsp;Tim je buljio u ekran. Leksi ga je gurnula. "Reci im da ne znaš, Timi", reče ona.
<BR>&nbsp;&nbsp;&nbsp;&nbsp;&nbsp;"Da. Ponešto. Znam ponešto", reče Tim.
<BR>&nbsp;&nbsp;&nbsp;&nbsp;&nbsp;"Mogao bi da pokušaš", reče Maldun. "Ovde niko ne zna šta da radi. A Grant ne zna ništa o kompjuterima."
<BR>&nbsp;&nbsp;&nbsp;&nbsp;&nbsp;"U redu", reče Tim. "Pokušaću." Isključio je radio i zurio u ekran, proučavajući ga.
<BR>&nbsp;&nbsp;&nbsp;&nbsp;&nbsp;"Timi", reče Leksi. "Ti ne znaš šta se radi."
<BR>&nbsp;&nbsp;&nbsp;&nbsp;&nbsp;"Znam."
<BR>&nbsp;&nbsp;&nbsp;&nbsp;&nbsp;"Ako znaš, onda uradi", reče Leksi.
<BR>&nbsp;&nbsp;&nbsp;&nbsp;&nbsp;"Samo trenutak." Da bi počeo, približio je stolicu tastaturi i pritisnuo kurzorsku dugmad. To su tasteri koji pomeraju kurzor po ekranu. Međutim, ništa se nije dogodilo. Onda je pritisnuo ostalu dugmad. Ekran je ostao isti.
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Nešto nije u redu", reče Tim; mrštio se.
<BR>&nbsp;&nbsp;&nbsp;&nbsp;&nbsp;"Ti nemaš pojma, Timi", reče ona.
<BR>&nbsp;&nbsp;&nbsp;&nbsp;&nbsp;On je ponovo proučavao kompjuter, pažljivo ga gledajući. Na tastaturi su se nalazili redovi funkcijskih tastera na vrhu, baš kao na običnoj tastaturi PC-a, a monitor je bio veliki i u boji. međutim kućište monitora je bilo neobično. Tim je pogledao ivice ekrana i video mnoštvo bledih tačkica crvenog svetla.
<BR>&nbsp;&nbsp;&nbsp;&nbsp;&nbsp;Crveno svetlo, posvuda oko granica ekrana... Šta to može da bude? Pomerio je prste prema svetlu i video blag crveni odsjaj na koži.
<BR>&nbsp;&nbsp;&nbsp;&nbsp;&nbsp;Dodirnuo je ekran i čuo pištanje.
<BR>
<BR>&nbsp;&nbsp;&nbsp;&nbsp;&nbsp;Trenutak kasnije, polje s porukom nestalo je i ponovo je blesnuo prvobitni ekran.
<BR>&nbsp;&nbsp;&nbsp;&nbsp;&nbsp;"Šta se dogodilo?" upita Leksi. "Šta si uradio? Dodirnuo si nešto?"
<BR>&nbsp;&nbsp;&nbsp;&nbsp;&nbsp;Naravno! pomisli on. Dodirnuo je ekran. Bio je to ekran na dodir! Crveno svetlo oko ivica mora da su infracrveni senzori. Tim nikada nije video takav ekran, ali je čitao o njima u časopisima. Dodirnuo je RESET/REVERT.
<BR>&nbsp;&nbsp;&nbsp;&nbsp;&nbsp;Ekran se u trenu izmenio. Dobio je novu poruku:
<BR>
<BR>&nbsp;&nbsp;&nbsp;&nbsp;&nbsp;KOMPJUTER JE SAD RESETOVAN
<BR>&nbsp;&nbsp;&nbsp;&nbsp;&nbsp;IZABERITE SA GLAVNOG EKRANA
<BR>
<BR>&nbsp;&nbsp;&nbsp;&nbsp;&nbsp;Preko radija, čuli su režanje raptora. "'Oću da vidim", reče Leksi. "Trebalo bi da probaš VIEW."
<BR>&nbsp;&nbsp;&nbsp;&nbsp;&nbsp;"Ne, Leksi."
<BR>&nbsp;&nbsp;&nbsp;&nbsp;&nbsp;"E, pa, ja hoću VIEW", reče ona. I pre nego što je mogao da je uhvati, pritisnula je VIEW. Ekran se promenio.
<BR>
<BR>&nbsp;&nbsp;&nbsp;&nbsp;&nbsp;"Uh-uh", reče ona.
<BR>&nbsp;&nbsp;&nbsp;&nbsp;&nbsp;"Leksi, hoćeš li da prekineš?"
<BR>&nbsp;&nbsp;&nbsp;&nbsp;&nbsp;"Vidi!" reče ona. "Upalilo je! Ha!"
<BR>&nbsp;&nbsp;&nbsp;&nbsp;&nbsp;Širom sobe, monitori su prikazivali poglede na različite delove parka; brzo su se menjali. Većina slika bila je magličasto siva, zbog spoljašne magle, ali jedna je prikazivala okolinu kolibe, sa raptorom na krovu, a onda se promenilo na sliku jarkog sunca, na kojoj je bio pramac broda, jarko sunce...
<BR>&nbsp;&nbsp;&nbsp;&nbsp;&nbsp;"Šta je to?" upita Tim, naginjući se napred.
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Ta slika!"
<BR>&nbsp;&nbsp;&nbsp;&nbsp;&nbsp;Mećutim slika se već promenila i sada su videli unutrašnjost kolibe, jednu sobu za drugom, a onda su ugledali Malkolma kako leži na krevetu...
<BR>&nbsp;&nbsp;&nbsp;&nbsp;&nbsp;"Zaustavi ga", reče Leksi. "Vidim ih!"
<BR>&nbsp;&nbsp;&nbsp;&nbsp;&nbsp;Tim je na nekoliko mesta dodirnuo ekran i dobio podmenije. A onda još podmenija.
<BR>&nbsp;&nbsp;&nbsp;&nbsp;&nbsp;"Čekaj", reče Leksi. "Brkaš..."
<BR>&nbsp;&nbsp;&nbsp;&nbsp;&nbsp;"Hoćeš li da zavežeš! Ti ne znaš ništa o kompjuterima!"
<BR>&nbsp;&nbsp;&nbsp;&nbsp;&nbsp;Sada je na ekranu imao listu monitora. Jedan od njih bio je označen: SAFARI KOLIBA: LV2-4. Drugi je bio DALJINSKI: PALUBA (VND). Pritisnuo je ekran nekoliko puta. Video slike pojavile su se na monitorima širom sobe. Jedan je prikazivao pramac broda za snabdevanje i okean ispred njega. U daljini, Tim je ugledao kopno - zgrade duž obale i luku. Prepoznao je luku, jer je juče nadleteo helikopterom preko nje. Bio je to Puntarenas. Brod je svakog minuta trebalo da pristane.
<BR>&nbsp;&nbsp;&nbsp;&nbsp;&nbsp;Međutim, pažnju mu je privukao sledeći ekran, koji je pokazivao krov safari kolibe u sivoj izmaglici. Raptori su uglavnom bili skriveni iza piramida, ali glave su im igrale gore-dole i ulazile u vidno polje.
<BR>&nbsp;&nbsp;&nbsp;&nbsp;&nbsp;A onda, na trećem monitoru, mogao je da vidi unutrašnjost sobe. Malkolm je ležao na krevetu, a Eli je stajala pored njega. Oboje su gledali naviše. Dok su gledali, Maldun je ušao u sobu i pridružio im se; gledali su naviše sa zabrinutim izrazom na licu.
<BR>&nbsp;&nbsp;&nbsp;&nbsp;&nbsp;"Vide nas", reče Leksi.
<BR>&nbsp;&nbsp;&nbsp;&nbsp;&nbsp;"Ne bih rekao."
<BR>&nbsp;&nbsp;&nbsp;&nbsp;&nbsp;Radio je zakrčao. Na ekranu, Maldun je podigao radio do usana. "Halo, Time?"
<BR>&nbsp;&nbsp;&nbsp;&nbsp;&nbsp;"Tu sam", reče Tim.
<BR>&nbsp;&nbsp;&nbsp;&nbsp;&nbsp;"Ah, nemamo baš puno vremena", zlovoljno reče Maldun. "Bolje uključi tu strujnu mrežu." A onda je Tim začuo režanje raptora i video da se jedna dugačka glava zagnjurila kroz staklo, nakratko ulazeći u sliku s vrha i škljocajući čeljustima.
<BR>&nbsp;&nbsp;&nbsp;&nbsp;&nbsp;"Požuri, Time!" reče Leksi. "Uključi struju!"
</P></TD></TR></TABLE>
<P class="next">
<A HREF=p57.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
