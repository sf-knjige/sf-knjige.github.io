<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>Majkl Svonvik: JEDNOROGOVO JAJE
<P>&nbsp;&nbsp;&nbsp;&nbsp;&nbsp;Mesec? On je jednorogovo jaje,
<BR>&nbsp;&nbsp;&nbsp;&nbsp;&nbsp;iz koga će se izleći sutrašnja noć.
<BR>&nbsp;&nbsp;&nbsp;&nbsp;&nbsp;Oh, kako će, veseli i razdragani,
<BR>&nbsp;&nbsp;&nbsp;&nbsp;&nbsp;dečaci gledati moć'
<BR>&nbsp;&nbsp;&nbsp;&nbsp;&nbsp;kako razbija ljusku, pruža se vani
<BR>&nbsp;&nbsp;&nbsp;&nbsp;&nbsp;i puzi preko neba.
<BR>&nbsp;&nbsp;&nbsp;&nbsp;&nbsp;Dečaci će se smejati. Devojčice, bojim se,
<BR>&nbsp;&nbsp;&nbsp;&nbsp;&nbsp;plakati bi mogle i skriti se, ako treba...
<BR>
<BR>&nbsp;&nbsp;&nbsp;&nbsp;&nbsp;Vejčel Lindzi
<BR>
<BR>&nbsp;&nbsp;&nbsp;&nbsp;&nbsp;Sunce je pročistilo planine. Ginter Vajl podigao je ruku kao da salutira, a zatim se trgnuo, jer ga je blesak pogodio u oči u trenu koji je bio potreban njegovom šlemu da se polarizuje.
<BR>&nbsp;&nbsp;&nbsp;&nbsp;&nbsp;Prevozio je šipke gorivog elementa reaktora u industrijskom kompleksu u krateru Četerdži. Reaktor Četerdži B zapao je u kritično stanje četrdeset sati pre zore, odnevši sa sobom petnaest daljinskih i mikrotalasnih releja i izazvavši strujni udar koji je prouzrokovao posredne kvarove u svim fabrikama u kompleksu. Srećom, povremeno topljenje bilo je predviđeno projektom sistema. Kada se Sunce izdiglo iznad visoravni Retikus, novi reaktor već je bio sagrađen i spreman da uđe u pogon.
<BR>&nbsp;&nbsp;&nbsp;&nbsp;&nbsp;Ginter je mehanički vozio, odmeravajući razdaljinu do Samostalnosti po količini đubreta koje je oivičavalo put za More Pare. U blizini grada, ostavljene građevinske mašine i uništeni montažeri stajali su na otvorenom vakuumskom skladištu i čekali potencijalne lovce na otpad. Deset kilometara dalje eksplodirao je kamionet pod pritiskom i razbacao mašinske delove i džinovke crve izolacione pene širom predela. Na dvadeset petom kilometru, slabo projektovan nagib na deonici puta prisvojio je izvestan broj palih predmeta i razbijenih bočnih pozicionih svetala.
<BR>&nbsp;&nbsp;&nbsp;&nbsp;&nbsp;Četrdeset kilometara dalje, međutim, put je bio čist, prav, jasan rez po tlu. Zanemarujući glasove u pozadini lobanje, saobraćajno brbljanje i automatske bezbednosne poruke koje je kamion rutinski slao u njegov primopredajni čip, skrolovao je topografske podatke na instrumentalnoj ploči.
<BR>&nbsp;&nbsp;&nbsp;&nbsp;&nbsp;Otprilike ovde.
<BR>&nbsp;&nbsp;&nbsp;&nbsp;&nbsp;Ginter je skrenuo sa puta za More Pare i počeo da ostavlja tragove po devičanskom tlu. "Napustili ste prijavljenu trasu", reče kamion. "Skretanje sa prijavljene trase može se obaviti samo uz zabeleženu dozvolu vašeg dispečera."
<BR>&nbsp;&nbsp;&nbsp;&nbsp;&nbsp;"E pa, dobro." Ginterov glas činio se prejak u njegovom šlemu, jedini fizički zvuk u avetinjskoj graji. Ostavio je kabinu bez pritiska, a izolatorski slojevi na njegovom odelu utišavalii su čak i preneto kloparanje sa površine točkova. "I ti i ja znamo da, sve dok baš puno ne zakasnim, Bet Hamilton neće zameriti ako u međuvremenu malo švrljam."
<BR>&nbsp;&nbsp;&nbsp;&nbsp;&nbsp;"Prevazišli ste lingvističke sposobnosti ove jednice."
<BR>&nbsp;&nbsp;&nbsp;&nbsp;&nbsp;"U redu je. Nek' te to ne brine." Svežnjem žice spretno je prevezao predajnički prekidač na radiju kamiona. Glasovi u glavi naglo su utihnuli. Sada je bio potpuno izolovan.
<BR>&nbsp;&nbsp;&nbsp;&nbsp;&nbsp;"Rekli ste da to više nećete da činite." Reči, odašiljane pravo u njegov primopredajni čip, zvučale su duboko i rezonantno, kao da ih je izovarao Bog. "Politika Generacije pet izričito zahteva da svi vozači neprestano održavaju radio..."
<BR>&nbsp;&nbsp;&nbsp;&nbsp;&nbsp;"Ne kukaj. Odvratno je."
<BR>&nbsp;&nbsp;&nbsp;&nbsp;&nbsp;"Prevazišli ste lingvističke..."
<BR>&nbsp;&nbsp;&nbsp;&nbsp;&nbsp;"Ma, daj, zaveži." Ginter je prstom prešao preko topografske karte, sledeći put koji je smislio veče ranije: trideset kilometara preko tla boje trešnje, terena preko koga nijedan čovek niti mašina nisu prešli, a onda prema severu do Marčisonovog puta. Ako bude imao sreće, možda će u Četerdži stići i pre vremena.
<BR>&nbsp;&nbsp;&nbsp;&nbsp;&nbsp;Vozio je kroz lunarnu ravnicu. Sa obe strane promicale su stene. Ispred, planine su se jedva primećivale. Osim tragova koji su se smanjivali za njim, od obzorja do obzorja nije bilo ničega što bi ukazivalo na postojanje čovečanstva. Tišina je bila savršena.
<BR>&nbsp;&nbsp;&nbsp;&nbsp;&nbsp;Ginter je živeo za ovakve trenutke. Ulazeći u ovakvu čistu, samotnu prazninu, doživljavao je beskrajno proširivanje bića, kao da je sve što vidi - zvezde, ravnica, krateri i ostalo - sadržano u njemu samom. Grad Samostalnost bio je samo san koji iščezava, daleko ostrvo na blago zatalasanoj površini kamenog mora. Niko ovde više neće biti prvi, pomisli on. Samo ja.
<BR>&nbsp;&nbsp;&nbsp;&nbsp;&nbsp;Doplovilo je sećanje iz detinjstva. Bilo je Badnje veče i on je bio u očevim kolima, na putu za ponoćnu misu. Sneg je padao, gusto i bez vetra, vraćajući svim poznatim putevima u Diseldorfu njihovu čistotu i neokaljanost pod plaštom beline. Otac je vozio, a on se nagnuo preko prednjeg sedišta i zadivljeno, netremice posmatrao ispred sebe taj mirni, preobraženi svet. Tišina je bila savršena.
<BR>&nbsp;&nbsp;&nbsp;&nbsp;&nbsp;Osetio je kao da ga je samoća dodirnula i od njega načinila sveca.
<BR>&nbsp;&nbsp;&nbsp;&nbsp;&nbsp;Kamion je krčio put kroz dugu blagih, sivih, prigušenih preliva, više nagoveštaja nego boja, kao da se nešto svetlo i razdragano neprestano skriva tik iza plašta prašine. Sunce mu je bilo na ramenu, a kada je okrenuo osovinu da izbegne stenu, senka kamiona zavrtela se i posegnula za beskonačnošću. Vozio je nagonski, opčinjen jednostavnom lepotom terena preko koga je prolazio.
<BR>&nbsp;&nbsp;&nbsp;&nbsp;&nbsp;Na pomisao, njegov PC poslao mu je muziku na čip. Stormy Weather, ispuni vaseljenu.
<BR>
<BR>&nbsp;&nbsp;&nbsp;&nbsp;&nbsp;Spuštao se niz dugačku, gotovo nepreglednu kosinu, kada su mu upravljački uređaji zamrli u rukama. Kamion je izgubio napajanje i, tociljajući se, stao. "Prokleta bila, usrana mašino", zarežao je. "Šta je sad?"
<BR>&nbsp;&nbsp;&nbsp;&nbsp;&nbsp;"Tle ispred je neprohodno."
<BR>&nbsp;&nbsp;&nbsp;&nbsp;&nbsp;Ginter tresnu pesnicom po tabli, od čega su karte zaigrale. Tle ispred bilo je glatko i koso nagnuto, a sve sklonosti ka nepravilnostima pripitomila je pre mnogo eona eksplozija koja je stvorila More Kiša. Kukavička naprava. Udarcem nogom otvorio je vrata, a zatim se spustio dole.
<BR>&nbsp;&nbsp;&nbsp;&nbsp;&nbsp;Kamion je zaustavio malecki rile; zmijolika depresija koja je meandrirala preko puta kojim je nameravao da ide i izgledala baš kao suvo rečno korito. Odskakao je do njene ivice. Bila je široka petnaest metara, a duboka najviše tri metra. Taman dovoljno plitka da ne bude prikazana na kartama. Ginter se vratio u kabinu i bezvučno zalupio vrata za sobom.
<BR>&nbsp;&nbsp;&nbsp;&nbsp;&nbsp;"Vidi. Strane nisu tako strme. Sto puta sam se spuštao niz gore. Poći ćemo polako i lagano. Važi?"
<BR>&nbsp;&nbsp;&nbsp;&nbsp;&nbsp;"Tle ispred je neprohodno", reče kamion. "Molim vas, vratite se na prvobitno određenu trasu."
<BR>&nbsp;&nbsp;&nbsp;&nbsp;&nbsp;Sada je Vagner bio uključen. Tanhojzer. Nervozno ga je mišlju isključio.
<BR>&nbsp;&nbsp;&nbsp;&nbsp;&nbsp;"Ako si tako prokleto heurističan, zašto nikad ne poslušaš glas razuma?" Besno je zagrizao usnu, pa brzo odmahnuo glavom. "Ne, vraćanje bi nas odvelo daleko od plana. Rile mora da se raspline za par stotina metara. Hajde da ga pratimo dok se to ne desi, a zatim vešto nazad do Marčisona. I eto nas u kompleksu."
<BR>
<BR>&nbsp;&nbsp;&nbsp;&nbsp;&nbsp;Tri sata kasnije konačno su stigli na Marčisonov put. Do tada, već je bio sav znojav i smrdljiv, a ramena su ga bolela od napora. "Gde smo?" zlovoljno upita. A onda, pre nego što je kamion stigao da odgovori, dodade: "Poništi to." Tle je iznenada pocrnelo. To mora da su ejektorske lepeze iz Soni-Rajnpfalcovog rudnika. Njihov šinski top bio je orijentisan gotovo pravo prema jugu da bi se izbegle zavisne fabrike, tako da je njihova jalovina prvo pogađala put. To je značilo da je blizu.
<BR>&nbsp;&nbsp;&nbsp;&nbsp;&nbsp;Marčison nije predstavljao mnogo više od stecišta tragova kamiona; grubo zaravnjen put obeležen narandžastim oznakama na obližnjim stenama. Ginter je ubrzo prošao pored niza orijentira: industrijska lepeza Harada, makrofabrička lepeza More Oluja, lepeza Krup f_nfzig. Poznavao ih je sve. G5 radila je robotiku za mnoge.
<BR>&nbsp;&nbsp;&nbsp;&nbsp;&nbsp;Laki tegljač bez bočnih stranica koji je nosio natovaren buldožer projurio je pored njega, podižući sprej prašine koja je padala istom brzinom kao i šljunak. Onaj koji je daljinski upravljao njime mahnuo mu je vretenastom rukom u znak pozdrava. Mahinalno mu je odmahnuo i zapitao se da li je to neko koga poznaje.
<BR>&nbsp;&nbsp;&nbsp;&nbsp;&nbsp;Teren u okolini bio je izrovan i izdubljen, tle i stene nabacani u nemarne hrpe i brdašca, a povremena alatna stanica ili platforma sa rezervoarom kiseonika za hitne potrebe uklesane u obližnju liticu. Proleteo je pored znak TOALET NA ISPIRANJE POLA KILOMETRA. Napravio je facu. Onda se setio da mu je radio još isključen i skinuo namotaj žice s njega. Vreme je da se vrati u stvarni svet. Smesta je u primopredajnom čipu začuo glas svog dispečera, oštar i pun statičkog šuma.
<BR>&nbsp;&nbsp;&nbsp;&nbsp;&nbsp;"...vin sine! Vajle! Gde si, kog kurca?"
<BR>&nbsp;&nbsp;&nbsp;&nbsp;&nbsp;"Tu sam, Bet. Malo kasnim, ali tačno sam tamo gde treba da budem."
<BR>&nbsp;&nbsp;&nbsp;&nbsp;&nbsp;"Kurv..." Snimak se prekinuo i do njega je, uživo, dopro preteći glas Hamiltonove: "Srce, trebaće ti za ovo stvarno dobro objašnjenje."
<BR>&nbsp;&nbsp;&nbsp;&nbsp;&nbsp;"Oh, znaš kako je." Ginter je skrenuo pogled s puta, na udaljena, prašnjava nefritna brda. Voleo bi da se popne do njih i da se nikad ne vrati. Možda bi pronašao pećine. Možda tamo ima čudovišta: vakuumskih trolova i mesečevih zmajeva sa sporim i strpljivim metabolizmom, koji se vekovima pomeraju za jednu dužinu tela, hipergustih bića koja mogu da plivaju kroz kamen kao da je voda. Zamislio ih je kako rone, sledeći linije magnetskih sila, duboko, duboko u dijamantske i plutonijumske žile, zabačenih glava i pevajući. "Pokupio sam stoperku i smuvali smo se."
<BR>&nbsp;&nbsp;&nbsp;&nbsp;&nbsp;"Probaj da to kažeš E. Izmailovoj. Besna je kao ris na tebe."
<BR>&nbsp;&nbsp;&nbsp;&nbsp;&nbsp;"Ko?"
<BR>&nbsp;&nbsp;&nbsp;&nbsp;&nbsp;"Izmailova. Ona je nova šefica rasturača. Stigla je ovde na osnovu multikoroporacijskog ugovora. Ima skoro četiri sata kako je uzela skakač i od tada čeka tebe i Zigfrida. Rekla bih da se nisi sreo s njom?"
<BR>&nbsp;&nbsp;&nbsp;&nbsp;&nbsp;"Nisam."
<BR>&nbsp;&nbsp;&nbsp;&nbsp;&nbsp;"Pa, ja jesam, i bolje se pazi pred njom. Ona je upravo ona vrsta gadne ribe koju neće zanimati tvoji antikviteti."
<BR>&nbsp;&nbsp;&nbsp;&nbsp;&nbsp;"Ma, daj, ona je samo još jedan tehno na platnom spisku, je l' tako? Nije na mojoj liniji komandovanja. Ne deluje mi da mi može bilo šta."
<BR>&nbsp;&nbsp;&nbsp;&nbsp;&nbsp;"Sanjaj, luče. Ne treba puno potezati da se jedan takav kurčić kao što si ti pošalje dole na Zemlju."
<BR>
<BR>&nbsp;&nbsp;&nbsp;&nbsp;&nbsp;Sunce je bilo samo za širinu prsta iznad brda, kada se na vidiku pomolio Četerdži A. Ginter je s vremena na vreme zabrinuto bacao pogled na Sunce. Sa vizirom podešenim na H-alfa talasne dužine, predstavljalo je blistavu belu kuglu prekrivenu lagano uzburkanim crnim pegama; bilo je granulastije nego obično. Činilo se da je aktivnost Sunčevih pega visoka. Čudio se što Služba prognoze zračenja nije izdala površinsko upozorenje. Momci u Opservatoriji obično uspešno kontolišu stvari.
<BR>&nbsp;&nbsp;&nbsp;&nbsp;&nbsp;Četerdži A, B i C predstavljali su trojku jednostavnih kratera odmah ispod Hladnog, i dok su dva manja bila gotovo nezanimljiva, Četerdži A poticao je od meteora koji se probio kroz bazalt Kiša do tako dražesne žile aluminijumske rude kakve nema u brdima. Smešten tik uz Samostalnost, bio je jedan od ljubimaca rukovodilaca, tako da Gintera nije iznenadilo što Ker-Makgi odlazi čak tamo da osposobi njihov reaktor.
<BR>&nbsp;&nbsp;&nbsp;&nbsp;&nbsp;Kompleks je vrveo od hodača, stalkera i montažera. Bili su posvuda po fabrikama s mehurastim kupolama, topionicama, utovarnim dokovima i vakuumskim garažma. Sazvežđa plavih iskrica vrcala su prilikom rastavljanja velikih industrijskih konstrukcija. Flote teško natovarenih kamiona lepezasto su se udaljavale u lunarnu ravnicu, uzburkujući prašinu iza sebe. Fets Valer poče da peva The Joint is Jumping i Ginter se nasmeja.
<BR>&nbsp;&nbsp;&nbsp;&nbsp;&nbsp;Usporio je do puženja, napravio širok luk da izbegne gasni galvanizator koji je bio nabačen na utovarivač i presekao preko nagnutog prilaznog puta Četerdžija B. Novo sletište bilo je načinjeno u eksplozijama steni neposredno ispod ruba, a skupina ljudi stajala je tamo oko nepomičnog skakača. Jedno ljudsko bIće i osam daljinskih.
<BR>&nbsp;&nbsp;&nbsp;&nbsp;&nbsp;Govorio je jedan od daljinskih, praveći rukama trzave male gestove. Nekoliko ih je pasivno stajalo, jednakih kao toliko starinskih telefona, nezatraženih od strane rukovodstva iz Zemaljaske Strane, ali dostupnih ako bi bilo neophodno uključiti još savetnika.
<BR>&nbsp;&nbsp;&nbsp;&nbsp;&nbsp;Ginter je odvezao Zigfrida sa krova kabine i, sa kontrolnom pločom u jednoj ruci i kalemom kabla u drugoj, poslao ga da hoda prema skakaču.
<BR>&nbsp;&nbsp;&nbsp;&nbsp;&nbsp;Ljudsko biće krupnim koracima pođe ka njemu. "Ti! Šta te je zadržalo?" E. Izmailova nosila je drečavo crveno-narandžasto odelo butika Studio Volga koje je predstavljalo oštar kontrast njegovom kompanijskom odelu sa G5 logoom na grudima. Nije mogao da joj razazna lice ispod zlatnog stakla njenog vizira. Ali mogao je da ga čuje u njenom glasu: užarene oči, tanke usne.
<BR>&nbsp;&nbsp;&nbsp;&nbsp;&nbsp;"Probušila mi se guma." Našao je dobru, glatku kamenčinu i spustio kalem, vrteći ga da bi bio siguran da je je dobro legao. "Doneli smo možda petsto jardi oklopljenog kabla. Je l' vam to dosta?"
<BR>&nbsp;&nbsp;&nbsp;&nbsp;&nbsp;Kratko, napeto klimanje glavom.
<BR>&nbsp;&nbsp;&nbsp;&nbsp;&nbsp;"Dobro." Izvadio je pištolj sa klinovima. "Skloni se." Klečeći, ankerisao je kabl za stenu. Onda je na brzinu proverio funkcije jedinice. "Znamo li kako je unutra?"
<BR>&nbsp;&nbsp;&nbsp;&nbsp;&nbsp;Daljinski je oživeo, napravio korak napred i predstavio se kao Don Sakai i G5 kriznog upravljačkog tima. Ginter je već radio sa njim: pristojan, tvrd momak, ali, kao i svi Kanađani, preterano se plašio nuklearne energije. "Gospođa Lang, iz Soni-Rajnpfalca, uvela je svoju jedinicu, ali zračenje je bilo tako jako da je izgubila kontrolu posle preliminarnog skeniranja." Drugi daljinski potvrdno je klimnuo, ali vreme prenosa do Toronta bilo je taman dovoljno da Sakai to ne primeti. "Daljinski je nastavio dalje." Nervozno se zakašljao, a zatim nepotrebno dodao: "Autonomna kola bila su previše osetljiva."
<BR>&nbsp;&nbsp;&nbsp;&nbsp;&nbsp;"Pa, to neće biti problem sa Zigfridom. On je glup k'o noć. Na evolucionoj lestvici mašinske inteligencije bliži je rabošu nego kompjuteru." Dve i po sekunde su protekle, a onda se Sakai ljubazno nasmejao. Ginter klimnu Izmailovoj. "Provedi me kroz ovo. Reci mi šta hoćeš."
<BR>&nbsp;&nbsp;&nbsp;&nbsp;&nbsp;Izmailova stade pored njega - odela su im se nakratko pritisnula dok je uključivala kabl s priključcima na oba kraja u njegovu kontrolnu ploču. Neobični oblici preletali su preko spoljašnjosti njenog vizira kao senke iz snova. "Zna li on šta radi?" upita ona.
<BR>&nbsp;&nbsp;&nbsp;&nbsp;&nbsp;"Hej, ja..."
<BR>&nbsp;&nbsp;&nbsp;&nbsp;&nbsp;"Zaveži, Vajle", zareža mu Hamiltonova na privatnom kanalu. Otvoreno, ona reče: "Ne bi bio tu da kompanija nema potpuno poverenje u njegove tehničke sposobnosti."
<BR>&nbsp;&nbsp;&nbsp;&nbsp;&nbsp;"Siguran sam da nikada nije bilo u pitanju..." poče Sakai. Zaćutao je kad su reči Hamiltonove sa zakašnjenjem stigle do njega.
<BR>&nbsp;&nbsp;&nbsp;&nbsp;&nbsp;"Na skakaču je uređaj", reče Izmailova Ginteru. "Idi i uzmi ga."
<BR>&nbsp;&nbsp;&nbsp;&nbsp;&nbsp;Poslušao je, preuređujući Zigfrida na malo, zbijeno opterećenje. Jedinica se nagnula iznad skakača i obmotala velike, osetljive šake oko uređaja. Ginter je naneo blag pritisak. Ništa se nije dogodilo. Težak pederčić. Polako, pažljivo, povećao je snagu. Zigfrid se uspravio.
<BR>&nbsp;&nbsp;&nbsp;&nbsp;&nbsp;"Uz put, a onda nadole."
<BR>&nbsp;&nbsp;&nbsp;&nbsp;&nbsp;Reaktor je bio neprepoznatljiv, istopljen, izuvijan i smotan u sebe, humka šljake sa savijenim cevima koje su štrčale sa krajeva. Na početku incidenta dogodila se eksplozija u rashladnom sistemu i jedan zid kratera bio je svetao od raspršenog metala. "Gde je radioaktivni materijal?" upita Sakai. Čak i sa razdaljine od trista trideset hiljada kilometara, zvučao je napeto i zabrinuto.
<BR>&nbsp;&nbsp;&nbsp;&nbsp;&nbsp;"Sve je radioaktivno", reče Izmailova.
<BR>&nbsp;&nbsp;&nbsp;&nbsp;&nbsp;Čekali su. "Mislim, znate, šipke goriva."
<BR>&nbsp;&nbsp;&nbsp;&nbsp;&nbsp;"Upravo sad, vaše šipke su verovatno tri stotine metara niže i još idu. Govorimo o fisionom materijalu koji je dostigao kritičnu masu. Još na samom početku procesa šipke su se sve stopile u neku vrstu supervruće barice koja je sposobna da progori sebi put kroz stenu. Zamislite je kao gustu, tešku grudvu voska koja sebi krči put ka lunarnom jezgru."
<BR>&nbsp;&nbsp;&nbsp;&nbsp;&nbsp;"Bože, kako volim fiziku", reče Ginter.
<BR>&nbsp;&nbsp;&nbsp;&nbsp;&nbsp;Šlem Izmailove okrenuo se prema njemu, najednom prazan. Posle duge pauze ponovo se uključio i okrenuo u stranu. "Bar je put do dole čist. Odvedi svoju jedinicu do samog kraja. Tamo, s jedne strane, ima istražni kosi, tunel. Stari. Hoću da vidim da li je još otvoren."
<BR>&nbsp;&nbsp;&nbsp;&nbsp;&nbsp;Ženina pažnja bila je usmerena na Zigfridovo napredovanje. Pometeno, ona reče: "Gospodine Sakai, lanac preko pristupnog puta bio bi dovoljan da se ovo mesto raščisti. Zidovi kratera zaštitili bi od gama-zračenja svakoga ko bi radio u blizini, a ne bi bilo teško usmeriti na drugu stranu prelete skakača da njihovi putnici ne bi bili izloženi. Većina bioloških opasnosti prilikom rastapanja reaktora potiče od alfa-zračenja koje emituju čestični radioizotopi u vazduhu ili vodi. Kada su koncentrisani u telu, alfa-emiteri mogu da nanesu značajnu štetu; bilo gde drugde, ne mogu. Alfa-čestice zaustavlja list papira. Sve dok držite reaktor izvan vašeg ekosistema, on je bezbedan kao i bilo koja druga velika mašina. Nepotrebno je, pa čak i, oprostite na izrazu, praznoverno zakopavati uništeni reaktor samo zato što je radioaktivan. Ali ja ne vodim politiku. Ja samo razaram stvari."
<BR>&nbsp;&nbsp;&nbsp;&nbsp;&nbsp;"Je li ovo tunel koji tražiš?" upita Ginter.
<BR>&nbsp;&nbsp;&nbsp;&nbsp;&nbsp;"Da. Spusti ga do dna. Nije daleko."
<BR>&nbsp;&nbsp;&nbsp;&nbsp;&nbsp;Ginter je uključio svetla na Zigfridovim grudima i spustio cilindrični relej da se kabl ne bi pokidao. Pošli su nadole. Konačno, Izmailova reče: "Stani. Dovoljno je." Polako je spustio uređaj, a onda, prema njoj, pucnuo ručnim zglobom mašine. "To je obavljeno", reče Izmailova. "Vrati jedinicu. Imaš jedan sat da napraviš rastojanje između sebe i kratera."
<BR>&nbsp;&nbsp;&nbsp;&nbsp;&nbsp;"Uh... Još imam da istovarim šipke goriva."
<BR>&nbsp;&nbsp;&nbsp;&nbsp;&nbsp;"Ne, danas nemaš. Novi reaktor je rasklopljen i odvučen izvan zone eksplozije."
<BR>&nbsp;&nbsp;&nbsp;&nbsp;&nbsp;Ginter pomisli na svu mašineriju koja je bila rastavljena i sklonjena iz industrijskog kompleksa i tog časa prvi put ga je pogodila čista ekstravagancija razmere operacije. Obično se samo najosetljiviji uređaju sklanjaju iz zone eksplozije. "Čekaj malo. Kakvu to vrstu čudovišnog eksploziva planiraš da upotrebiš?"
<BR>&nbsp;&nbsp;&nbsp;&nbsp;&nbsp;Bilo je samosvesnog šepurenja u držanju Izmailove. "Ništa što ne znam kako se koristi. Ovo je uređaj diplomatske klase, istog dizajna kakvog sam videla u akciji pre pet godina. Primenjen je bez ijedne jedine mehaničke greške gotovo sto puta. To ga čini najpozdanijim oružjem u istoriji ratovanja. Trebalo bi da se osećaš počašćen što si imao priliku da radiš s jednim od njih."
<BR>&nbsp;&nbsp;&nbsp;&nbsp;&nbsp;Ginter je osetio kako mu se meso zaledilo. "Isuse i Majko Božja", reče on. "Navela si me da rukujem aktovskom nuklearkom."
<BR>&nbsp;&nbsp;&nbsp;&nbsp;&nbsp;"Bolje se navikavaj. Vestinghaus Lunar stavlja ove bebice u masovnu proizvodnju. Cepaćemo planine pomoću njih, probijati puteve po brdima, razarati zidove rilea da vidimo šta ima unutra." Glas joj je zadobio vizionarku notu. "A to je samo početak. Postoje planovi za obogaćivanje polja u Sinus Estumu. Izazvati eksplozije nekoliko bombi iznad regolita, a zatim vaditi plutonijum iz tla. Bićemo skladište goriva za čitav Sunčev sistem."
<BR>&nbsp;&nbsp;&nbsp;&nbsp;&nbsp;Strah mora da mu se ispoljavao u držanju, jer se Izmailova nasmejala. "Misli o tome kao o oružju mira."
<BR>
<BR>&nbsp;&nbsp;&nbsp;&nbsp;&nbsp;"Da ste samo bili tamo", reče Ginter. "Bilo je neverojebenovatno. Jedna strana kratera samo je nestala. Razložila se u ništavilo. Pretvorila u prah. A dugo, dugo potom sve se sjajilo! Krateri, mašine, sve. Moj vizir bio je toliko blizu preopterećenja da je počeo da trepće. Mislio sam da će da pregori. Bilo je ludo." Podigao je karte. "Ko je podelio ovo sranje?"
<BR>&nbsp;&nbsp;&nbsp;&nbsp;&nbsp;Krišna se stidljivo iskezio i zagnjurio glavu. "Ja idem."
<BR>&nbsp;&nbsp;&nbsp;&nbsp;&nbsp;Hiro se mrštio na svoje karte. "Ja sam upravo umro i otišao u pakao."
<BR>&nbsp;&nbsp;&nbsp;&nbsp;&nbsp;"Da te zamenim?" reče Anja.
<BR>&nbsp;&nbsp;&nbsp;&nbsp;&nbsp;"Ne. Zaslužujem da patim."
<BR>&nbsp;&nbsp;&nbsp;&nbsp;&nbsp;Nalazili su se u parku Noguči, na rubu središnjeg jezera, smešteni na umetnički razbacane stene koje su bile isklesane tako da deluju kao da su erodirane vodom. Šuma do kolena visokih mladica breza rasla je s jedne strane, a nečija igračka jedrilica plutala je blizu udarnog konusa u središtu jezera. Pčele su zbrkano zujkale po detelini.
<BR>&nbsp;&nbsp;&nbsp;&nbsp;&nbsp;"A onda, još dok se zid mrvio, ova luda ruska kučka..."
<BR>&nbsp;&nbsp;&nbsp;&nbsp;&nbsp;Anja je bacila trojku. "Pazi šta pričaš o ludim ruskim kučkama."
<BR>&nbsp;&nbsp;&nbsp;&nbsp;&nbsp;"...naglo se uspela skakačem..."
<BR>&nbsp;&nbsp;&nbsp;&nbsp;&nbsp;"Video sam na televiziji", reče Hiro. "Svi smo videli. Bilo je u vestima. Momak koji radi za Nisan reče mi da je BBC dao tome trideset sekundi." On je slomio nos vežbajući karate, kada je naleteo na instruktorovu pesnicu; kontrast kvadratnog belog flastera i čupavih, crnih obrva davao mu je tmuran, piratski izgled.
<BR>&nbsp;&nbsp;&nbsp;&nbsp;&nbsp;Ginter izbaci jednu. "Daj drugu. Čoveče, niste vi ništa videli. Niste osetili kako se tle posle zatreslo."
<BR>&nbsp;&nbsp;&nbsp;&nbsp;&nbsp;"Kakva li je samo veza Izmailove sa Aktovskim ratom?" upita Hiro. "Očigledno, ona nije kurir. Da li je bila povezana sa snabdevanjem ili je bila u strateškom?"
<BR>&nbsp;&nbsp;&nbsp;&nbsp;&nbsp;Ginter sleže ramenima.
<BR>&nbsp;&nbsp;&nbsp;&nbsp;&nbsp;"Ti se sećaš Aktovskog rata?" sarkastično upita Hiro. "Polovina Zemljine vojne elite zbrisana u jednom jedinom danu? Svet vraćen s ruba ratnog ponora smelom akcijom? Osumnjičeni teroristi ispali globalni heroji?"
<BR>&nbsp;&nbsp;&nbsp;&nbsp;&nbsp;Ginter se sasvim dobro prisećao Aktovskog rata. Tada je imao devetnaest godina i radio je na Finskom geotermalnom projektu, kada je ceo svet zapao u grč i gotovo uništio sam sebe. Bio je to glavni činilac u njegovoj odluci da napusti planetu. "Možemo li ikada da razgovaramo o nečemu drugom, a ne o politici? Muka mi je i ne želim više da slušam o Armagedonu."
<BR>&nbsp;&nbsp;&nbsp;&nbsp;&nbsp;"Hej, zar ne treba da se vidiš s Hamiltonovom?" iznenada upita Anja.
<BR>&nbsp;&nbsp;&nbsp;&nbsp;&nbsp;Bacio je pogled gore na Zemlju. Istočna obala Južne Amerike upravo je prelazila liniju između dana i noći. "Oh, do đavola, ima dovoljno vremena da završim ovu ruku."
<BR>&nbsp;&nbsp;&nbsp;&nbsp;&nbsp;Krišna je dobio sa tri kraljice. Hiro je preuzeo delenje. Brzo je promešao i sredio karte besnim, kratkim udarcima ruke. "Dobro", reče Anja, "šta te izjeda?"
<BR>&nbsp;&nbsp;&nbsp;&nbsp;&nbsp;Besno je podigao pogled, a zatim ga spustio i prigušenim glasom, kao da je iznenada postao stidljiv kao Krišna, rekao: "Idem kući."
<BR>&nbsp;&nbsp;&nbsp;&nbsp;&nbsp;"Kući?"
<BR>&nbsp;&nbsp;&nbsp;&nbsp;&nbsp;"Misliš, na Zemlju?"
<BR>&nbsp;&nbsp;&nbsp;&nbsp;&nbsp;"Jesi li lud? Kad sve samo što nije otišlo u majčinu? Zašto?"
<BR>&nbsp;&nbsp;&nbsp;&nbsp;&nbsp;"Zato što sam više poludeo od Meseca. Biće da je to najružnije mesto u Vaseljeni."
<BR>&nbsp;&nbsp;&nbsp;&nbsp;&nbsp;"Ružan?" Anja je pomno gledala unaokolo na terasaste vrtove, potoke koji počinju na najvišem nivou i padaju u obliku osamedest magličastih vodopada pre nego što stignu do središnjeg jezera odakle ponovo kreću u reciklaciju, skladno zavojite staze. Ljudi su prolazili kroz velike nadsvođene grmove ruža i pored kula od forsitija snolikim, klizećim korakom koji je šetnju po Mesecu činio tako nalik na podvodno kretanje. Drugi su ispadali i upadali u službene tunele, zastajali da gledaju kako zebe prave kovite i lete, usmerene ka lejama krastavaca. Na buvljoj pijaci na središnjem nivou, gde su kapitalisti iz hobija i u slobodno vreme rasprodavali fabričke sisteme, travnate korpe, pritiskivače za papir od narandžastog stakla, kurseve postinterpretacionog plesa i meme-analize elizabetanske poezije, šatori su predstavljali vašar gizdave svile, tirkiza, grimiza i akvamarina. "Ja mislim da je lep. Možda malo prenaseljen, ali to je estetika prvih naseljenika."
<BR>&nbsp;&nbsp;&nbsp;&nbsp;&nbsp;"Liči na trgovački centar, ali ne mislim na to. Meni..." tražio je reči. "Meni... smeta mi ono što mi radimo ovde. Mislim, raskopavamo ga, razbacujemo đubre, paramo planine, a zašto?"
<BR>&nbsp;&nbsp;&nbsp;&nbsp;&nbsp;"Zbog novca", reče Anja. "Potrošna dobra, sirovine, budućnost za našu decu. Šta tu nije u redu?"
<BR>&nbsp;&nbsp;&nbsp;&nbsp;&nbsp;"Mi ne pravimo budućnost, mi pravimo oružje."
<BR>&nbsp;&nbsp;&nbsp;&nbsp;&nbsp;"Pa na Mesecu nema čak ni pištolja. Ovo je međukorporacijska zona razvoja. Ovde je oružje zabranjeno."
<BR>&nbsp;&nbsp;&nbsp;&nbsp;&nbsp;"Ti znaš na šta mislim. Svi ti trupovi bombardera, detonatorski sistemi i kućišta raketa koji se ovde grade i šalju na nisku orbitu Zemlje. Ne pretvarajmo se da ne znamo čemu oni služe."
<BR>&nbsp;&nbsp;&nbsp;&nbsp;&nbsp;"Pa?" slatkasto reče Anja. "Mi živimo u stvarnom svetu, niko od nas nije toliko naivan da veruje da moguće imati vlade bez vojski. Zašto je gore ako se te stvari grade ovde umesto bilo gde drugde?"
<BR>&nbsp;&nbsp;&nbsp;&nbsp;&nbsp;"Mene boli ona kratkovida, egocentrična pohlepa u onome što radimo! Jesi li u poslednje vreme izvirila na površinu i videla kako je razrovana, rasporena i šta je sve po njoj razbacano? Još ima mesta gde možeš da baciš pogled na sirovu lepotu nepromenjenu još od dana kada su se naši preci ljuljali na drveću. Ali mi bacamo đubre po njima. Za pokolenje, najviše dve, Mesec neće biti ništa lepši od nekog drugog đubrišta."
<BR>&nbsp;&nbsp;&nbsp;&nbsp;&nbsp;"Ti si video šta je manufaktura vezana za Zemlju učinila od okoline", reče Anja. "Njeno sklanjanje sa planete je dobra stvar, je l' tako?"
<BR>&nbsp;&nbsp;&nbsp;&nbsp;&nbsp;"Da, ali Mesec..."
<BR>&nbsp;&nbsp;&nbsp;&nbsp;&nbsp;"Čak ni nema ekosferu. Ovde nema ničega što bi se moglo povrediti."
<BR>&nbsp;&nbsp;&nbsp;&nbsp;&nbsp;Zurili su jedno u drugo. Konačno, Hiro reče: "Ne želeim da razgovaram o tome", i mrzovoljno podiže karte.
<BR>
<BR>&nbsp;&nbsp;&nbsp;&nbsp;&nbsp;Pet ili šest ruku kasnije, jedna žena doluta i bubnu na travu pored Krišninih nogu. Senka na očima bila joj je živ elektični grimiz, a luckast osmeh goreo joj je na licu. "Ej, ćao", reče Krišna. "Je l' svi znate Sali Čang? Ona je, kao i ja, deo istraživačkog tima Centra za samoreprodukujuće tehnologije."
<BR>&nbsp;&nbsp;&nbsp;&nbsp;&nbsp;Ostali klimnuše. Ginter reče: "Ginter Vajl. Manuelni radnik Generacije pet."
<BR>&nbsp;&nbsp;&nbsp;&nbsp;&nbsp;Zakikotala se.
<BR>&nbsp;&nbsp;&nbsp;&nbsp;&nbsp;Ginter je namignuo. "Izgleda da si raspoložena." Kucnuo je zglobovima prstiju po špilu. "Pratim."
<BR>&nbsp;&nbsp;&nbsp;&nbsp;&nbsp;"Na psiliju sam", reče ona.
<BR>&nbsp;&nbsp;&nbsp;&nbsp;&nbsp;"Jednu kartu."
<BR>&nbsp;&nbsp;&nbsp;&nbsp;&nbsp;"Psilocibinu?" upita Ginter. "Mene bi zanimalo tako nešto. Uzgajaš li ga ili mikrofabrikuješ? Ja imam par fabrika u sobi; možda bih mogao da preusmerim neku od njih ako bi htela da mi odobriš korišćenje softvera?"
<BR>&nbsp;&nbsp;&nbsp;&nbsp;&nbsp;Sali Čang odmahnu glavom i nemoćno se nasmeja. Suze su joj tekle niz obraze.
<BR>&nbsp;&nbsp;&nbsp;&nbsp;&nbsp;"Pa, kad se skineš, možemo o tome da porazgovaramo." Ginter zaviri u svoje karte. "Ovo bi bila super ruka da igramo šah."
<BR>&nbsp;&nbsp;&nbsp;&nbsp;&nbsp;"Niko ne igra šah", prezrivo reče Hiro. "To je igra za kompjutere."
<BR>&nbsp;&nbsp;&nbsp;&nbsp;&nbsp;Ginter pokupi talon sa dva para. Promešao je, Krišna je odbio da seče i on poče da deli karte. "I tako, ova luda Ruskinja..."
<BR>&nbsp;&nbsp;&nbsp;&nbsp;&nbsp;Niodkuda, Čangova zaurla. Od mahnitih napada smeha presamitila se unazad, a zatim ponovo nagnula napred. Sa oduševljenjem usled otkrića koje joj je igralo u očima, uperila je prst pravo u Gintera. "Ti si robot!" viknu ona.
<BR>&nbsp;&nbsp;&nbsp;&nbsp;&nbsp;"Izvini?"
<BR>&nbsp;&nbsp;&nbsp;&nbsp;&nbsp;"Ti si običan robot", ponovila je. "Ti si mašina, automat. Pogledaj se! Samo odgovaraš na podsticaje. Uopšte nemaš slobodnu volju. Tamo nema ničega. Ne možeš da izvedeš nijedan originalan čin da sebi spaseš život."
<BR>&nbsp;&nbsp;&nbsp;&nbsp;&nbsp;"A je li?" Ginter se osvrnu onaokolo, tražeći nadahnuće. Dečačić - mogao bi to biti Pjotr Nahfiz, iako je to odavde teško reći - nalazio se pored vode i hranio šarane mrvicama hlepčića od morskih račića. "Šta misliš da te bacim u jezero? To bi bio originalan čin?"
<BR>&nbsp;&nbsp;&nbsp;&nbsp;&nbsp;Smejući se, ona odmahnu glavom. "Tipično ponašanje primata. Na primećenu opasnost reaguje se pokazivanjem tobožnje agresije."
<BR>&nbsp;&nbsp;&nbsp;&nbsp;&nbsp;Ginter se nasmejao.
<BR>&nbsp;&nbsp;&nbsp;&nbsp;&nbsp;"A onda, kada to ne upali, primat se povlači u pokazivanje pokornosti. Smirivanja. Majmun demonstrira ovu bezazlenost... kapiraš?"
<BR>&nbsp;&nbsp;&nbsp;&nbsp;&nbsp;"Hej, ovo uopšte nije smešno", upozoravajuće reče Ginter. "U stvari, prilično je uvredljivo."
<BR>&nbsp;&nbsp;&nbsp;&nbsp;&nbsp;"Pa se vraća na pokazivanje agresije."
<BR>&nbsp;&nbsp;&nbsp;&nbsp;&nbsp;Ginter uzdahnu i podiže obe ruke uvis."Kako treba da reagujem? Prema tebi, sve što kažem ili uradim potpuno je pogrešno."
<BR>&nbsp;&nbsp;&nbsp;&nbsp;&nbsp;"Ponovo pokornost. Napred-nazad, napred-nazad od agresije do pokornosti i opet nazad." Pravila je pokrete rukom kao da je ova klio. "Baš kao mala mašina... kapiraš? Sve je to automatsko ponašanje."
<BR>&nbsp;&nbsp;&nbsp;&nbsp;&nbsp;"'Ej, Kriš... ti si ovde neurobioštasiveć, je l' tako? Reci neku lepu reč za mene. Izvuci me iz ovog razgovora."
<BR>&nbsp;&nbsp;&nbsp;&nbsp;&nbsp;Krišna je pocrveneo. Izbegavao je da se sretne s Ginterovim očima. "Znaš, gospođa Čang vrlo visoko kotira u Centru. Nad bilo čim što ona misli o razmišljanju vredi se zamisliti." Žena ga je posmatrala požudno, blistavih očiju, suženih zenica. "Međutim, mislim da ona možda smatra da svi mi samo, u suštini, jezdimo kroz život. Kao da nas vodi autopilot. Ne samo tebe, već sve nas." Obratio se pravo njoj. "Je l' tako?"
<BR>&nbsp;&nbsp;&nbsp;&nbsp;&nbsp;"Ne, ne, ne, ne." Odmahivala je glavom. "Baš njega."
<BR>&nbsp;&nbsp;&nbsp;&nbsp;&nbsp;"Dižem ruke." Ginter je spustio karte i legao na leđa na granitnu ploču da bi kroz staklo krova mogao da gleda Zemlju koja je ušla u fazu smanjivanja. Kada je sklopio oči, mogao je da vidi skakač Izmailove kako se podiže. Bio je to štur uređaj, malo više od platforme sa stolicom iznad skupine od četiri boce otpadnog gasa kao pogonskog goriva i kompleta inteligentnih nogu. Video ga je kako uzleće dok je eksplozija cvetala - nakratko je izgledalo kao da lebdi visoko iznad kratera kao soko na vrhu termale. Prekrštenih ruku, prilika obučena u crveno sedela je i posmatrala, delujući nekako neljudski mirno. U odraženom svetlu, gorela je žarko kao zvezda. Na jedan užasan način, bila je predivna.
<BR>&nbsp;&nbsp;&nbsp;&nbsp;&nbsp;Sali Čang obgrlila je kolena i stala da se ljulja napred-nazad. Smejala se i smejala.
<BR>
<BR>&nbsp;&nbsp;&nbsp;&nbsp;&nbsp;Bet Hamilton bila je opremljena za teleprisustvo. Uključila je jedno sočivo u trenutku kada je Ginter ušao u kancelariju, ali je nastavila da pokreće ruke i noge. Snoliki, mali, avetinjski pokreti koji će biti primljeni i uvećani u nekoj fabrici negde iza obzorja. "Opet kasniš", reče ona, bez nekog posebnog naglaska.
<BR>&nbsp;&nbsp;&nbsp;&nbsp;&nbsp;Većina ljudi osetila bi bar žalac stvarnosne bolesti prilikom istovremenog kontakta sa dve različite okoline. Hamiltonova je pripadala onim retkim pojedinacima koji su mogli da podele svoju svest između dve razdvojene stvarnosti, a da ne izgube delotvornost ni u jednoj. "Zvala sam te da razmotrimo tvoju budućnost u Generaciji pet. Konkretno, da razmotrimo mogućnost da budeš prebačen da drugo postrojenje."
<BR>&nbsp;&nbsp;&nbsp;&nbsp;&nbsp;"Misliš, Zemaljsku Stranu."
<BR>&nbsp;&nbsp;&nbsp;&nbsp;&nbsp;"Vidiš?" reče Hamiltonova. "I nisi tako glup kao što se praviš." Ponovo je isključila sočivo, stala sasvim mirno, a zatim podigla ruku u metalnoj rukavici i prošla kroz složen niz pokreta prstiju. "Pa?"
<BR>&nbsp;&nbsp;&nbsp;&nbsp;&nbsp;"Šta pa?"
<BR>&nbsp;&nbsp;&nbsp;&nbsp;&nbsp;"Tokio, Berlin, Buenos Aires... da li nešto od toga magično deluje na tebe? Šta je s Torontom? Pravi potez sada mogao bi da bude veliki uzlet u tvojoj karijeri."
<BR>&nbsp;&nbsp;&nbsp;&nbsp;&nbsp;"Ja želim samo da ostanem ovde, obavljam svoj posao i podižem platu", pažljivo reče Ginter. "Ja ne jurim priliku za unapređenje, ili veliku povišicu, ili neki lateral za uspon u karijeri. Ja sam srećan tu gde jesam."
<BR>&nbsp;&nbsp;&nbsp;&nbsp;&nbsp;"Sasvim sigurno to na smešan način pokazuješ." Hamiltonova je isključila rukavice i oslobodila šake. Počešala je nos. S jedne strane nalazio se njen radni sto, uglačana kocka crnog granita. PC se nalazio tamo, pored grančica kristala bakra. Na njenu pomisao, on je preneo glas Izmailove na Ginterov čip.
<BR>&nbsp;&nbsp;&nbsp;&nbsp;&nbsp;"Sa najdubljim žaljenjem moram da vas upozorim na neprofesionalno ponašanje jednog člana vašeg osoblja", počeo je. Slušajući pritužbe, Ginter je osetio potpuno neočekivan ubod žalosti, pa čak i ljutnje što se Izmailova drznula da ga tako ocrni. Pažljivo je izbegao da to pokaže.
<BR>&nbsp;&nbsp;&nbsp;&nbsp;&nbsp;"Neodgovoran, neposlušan, nehajan i lošeg vladanja." Tobože se iskezio. "Izgleda da joj se ne sviđam." Hamiltonova je ćutala. "Ali ovo nije dovoljno da..." Izdao ga je glas. "Ili jeste."
<BR>&nbsp;&nbsp;&nbsp;&nbsp;&nbsp;"U normalnim okolnostima, Vajle, bilo bi. Šefica rasturača nije 'samo tehno na platnom spisku', kao što si se ti tako zanimljivo izrazio; ove vladine licence nije tako lako dobiti. A iako toga možda nisi svestan, tvoje ocene delotvornosti vrlo su niske. Puno potencijala, malo izvršenja do kraja. Međutim, srećom po tebe, ova Izmailova ponizila je Dona Sakaija i on nam je stao do znanja da nismo pod nekim naročitim pritiskom da joj udovoljimo."
<BR>&nbsp;&nbsp;&nbsp;&nbsp;&nbsp;"Izmailova je ponizila Sakaija?"
<BR>&nbsp;&nbsp;&nbsp;&nbsp;&nbsp;Hamiltonova je netremice gledala u njega. "Vajle, znaš, ti si zaboravan."
<BR>&nbsp;&nbsp;&nbsp;&nbsp;&nbsp;Onda se setio tirade Izmailove o nuklearnoj energiji. "Jeste, tako je. Shvatio sam."
<BR>&nbsp;&nbsp;&nbsp;&nbsp;&nbsp;"Dakle, možeš da biraš. Mogu da napišem ukor, koji će otići u tvoj stalni dosje, zajedno sa pritužbom Izmailove. Ili ćeš da sedneš na lateral za Zemljasku Stranu, a ja ću da se postaram da ove sitnice ne uđu u korporacijski sistem."
<BR>&nbsp;&nbsp;&nbsp;&nbsp;&nbsp;To i nije bio neki izbor. Ali on je to stoički primio. "U tom slučaju, izgleda da ćeš me i dalje imati na grbači."
<BR>&nbsp;&nbsp;&nbsp;&nbsp;&nbsp;"Još malo, Vajel. Još malo."
<BR>
<BR>&nbsp;&nbsp;&nbsp;&nbsp;&nbsp;Sledeća dva dana proveo je na površini. Prvog dana opet je prevozio šipke goriva do Četerdžija C. Ovoga puta držao se puta i reaktor je snabdeven gorivom tačno po planu. Drugog dana otišao je sve do Triesnekera da pokupi neke stare šipke koje su bile privremeno uskladištene već šest meseci dok su se Ker-Makgijevi ljudi raspravljali da li da ih reprocesiraju ili bace. Za njega to nije bio loš posao, jer iako je ciklus Sunčevih pega bio u silaznoj fazi, na snazi je bilo površinsko upozorenje i on je dobijao dodatak za povećan rizik.
<BR>&nbsp;&nbsp;&nbsp;&nbsp;&nbsp;Kada je stigao tamo, teh predstavnik teleprisustvovao se odnekud iz Francuske da mu kaže da zaboravi na to. Bio je još jedan sastanak i odluka je još jednom odložena. Krenuo je nazad u Samostalnost uz zvuke 'a kapela' verzije Opere za tri groša u glavi. Zvučala je strašno sladunjavo i pištavo za njegov ukus, ali to je bilo ono što su slušali gore kod kuće.
<BR>&nbsp;&nbsp;&nbsp;&nbsp;&nbsp;Petnaest kilometara kasnije, UV-metar na ploči je skočio.
<BR>&nbsp;&nbsp;&nbsp;&nbsp;&nbsp;Ginter je pružio ruku i prstom lupnuo metar. Nije odgovorio. Dok mu se jeza pela uz vrat, bacio je pogled gore na krov kabine i prošaptao: "Oh, ne."
<BR>&nbsp;&nbsp;&nbsp;&nbsp;&nbsp;"Služba prognoze zračenja upravo je pojačala status površinskog upozorenja na Najdrastičnije", hladno reče kamion. "Ovo se čini zbog nepredviđene oluje protuberanci i odmah stupa na snagu. Svi koji se trenutno nalaze na površini neka što hitnije nađu sklonište. Ponavljam: odmah nađite sklonište."
<BR>&nbsp;&nbsp;&nbsp;&nbsp;&nbsp;"Ja sam osamdeset kilometara od..."
<BR>&nbsp;&nbsp;&nbsp;&nbsp;&nbsp;Kamion je usporio i stao. "Pošto ova jedinica nije oklopljena, preterano nepredviđeno zračenje može da prouzrokuje njen kvar. Da bi se osigurao bezbedan rad ovog vozila, sve kontrole biće zamrznute u manuelnom modu, a ova jedinica sad će se isključiti."
<BR>&nbsp;&nbsp;&nbsp;&nbsp;&nbsp;Sa prestankom zaštitnih funkcija vozila, Ginterova glava napunila se preklapajućim glasovima. Statički šum provlačio se kroz njih i činio besmislenim ono što su pokušavali da kažu: **drastič***ije-Ponavljam: Po***insko**oz**enje je pov***no na Naj***stič*i**. S** jedini** i pers****treba d****ah nađu sklon***e. Maksim***a i****eno** ****eset min**a. ***ite sk***šte o**ah. Ovo j* sni*** Sl***e prog*oze ***čenja. ***g ne***i**ne protuber***, st**us je podignu***a Najdr***e! Odve *et. Upra****u izd**i Na***ast***ije up**or**e***njaj se ***ovr*ine, proklet b****uješ li? Nađi skl***šte. Ne poku**aj *a**e vratiš u Samos- talnost. ***v **e te sp*žiti. Sl**j,*i**red mest***de se sad n**a**š *** tr* fab***e. Sluša****i ti****nu? Vajskopf A*is**on, Ni*** i Luna**M***ofa****l. Vajl! Č***š li m***jl, je si l* tu? Ha*de, bla***ože, da***i **zu, **ko, Sabra, **ng - dov**ite sv****uzice ovamo. N**u ja ****udem kr**a što s*** st***da u****e ***tlo. *ajde vr**ajte se od**h! Sv***edom! Je****neko zn***e je Miha*** 'Ajde, *Miša, ne s**di *e. Poč*** n** svoj** glasom, ***eš? Z***o Ez
<BR>&nbsp;&nbsp;&nbsp;&nbsp;&nbsp;"Bet! Najbliže sklonište je nazad u Vajskopfu - to je pola sata punom brzinom, a dobio sam upozorenje na dvadeset minuta. Reci mi šta da radim!"
<BR>&nbsp;&nbsp;&nbsp;&nbsp;&nbsp;Ali prva susnežica teških čestica stala je da pada tako jako da se više ništa nije moglo razabrati. Jedna ruka, očigledno njegova, odlebdela je napred i usključila radio-relej. Glas u glavi mu je zamro.
<BR>&nbsp;&nbsp;&nbsp;&nbsp;&nbsp;Pucketanje statičkog šuma se nastavljalo. Kamion je nepomično stajao, pola sata ni od čega, a nevidljiva smrt cvrčala je i praštala sa krova kabine. Stavio je šlem i rukavice, dvaput proverio njihove zaptivke i otkvačio vrata.
<BR>&nbsp;&nbsp;&nbsp;&nbsp;&nbsp;Otvorila su se uz tresak. Stranice uputstva za upotrebu odletele su, a rukavica se veselo otkotrljala preko površine, jureći ružičaste ukrasne kockice koju mu je Euridicija poklonila te poslednje noći u Švedskoj. Šaka pšeničnih biskvita iz jedne otvorene konzerve na ploči pretvorila se u prah i nestala, vodeći za sobom i konzervu. Eksplozivna dekompresija. Zaboravio je da obori pritisak. Ginter se sledio od obeshrabrujućeg saznanja da je mogao da načini tako elementarnu - tako opasnu - grešku.
<BR>&nbsp;&nbsp;&nbsp;&nbsp;&nbsp;A onda je i on bio na površini, zabačene glave, zagledan u Sunce. Bilo se žarilo od pega i jedne ogromne i nepredviđene protuberance.
<BR>&nbsp;&nbsp;&nbsp;&nbsp;&nbsp;Umreću, pomisli on.
<BR>&nbsp;&nbsp;&nbsp;&nbsp;&nbsp;U jednom dugom, parališućem trenu, osetio je jezovitu sigurnost te pomisli. Umreće. Znao je to zasigurno, znao to pouzdanije nego što je ikada išta znao.
<BR>&nbsp;&nbsp;&nbsp;&nbsp;&nbsp;U svom umu, mogao je da vidi kako Smrt preleće preko lunarne ravnice prema njemu. Smrt je bila bezoblični crni zid koji se pužao u beskonačnost u svim pravcima. Sekao je Vaseljenu nadvoje. Na ovoj strani bio je život, toplota, krateri i cveće, snovi, rudarski roboti, misao, sve što je Ginter poznavao ili mogao da zamisli. Na drugoj strani... nešto? Ništa? Zid nije ništa nagoveštavao. Bio je nečitljiv, zagonetan, apsolutan. Ali plovio je prema njemu. Sad je bio tako blizu da je mogao da posegne i dodirne ga. Uskoro će stići. Ginter će proći kroz njega i onda će saznati.
<BR>&nbsp;&nbsp;&nbsp;&nbsp;&nbsp;Trgnuo se i oslobodio te pomisli, a zatim skočio prema kabini. Uzverao se uz njen bok. Primopredajni čip je šuštao, zvečao i pucketao, ali on je ipak istrgao magnetne pojaseve kojima je Zigfrid bio pričvršćen, zgrabio kalem i kontrolnu ploču, i skočio preko ivice.
<BR>&nbsp;&nbsp;&nbsp;&nbsp;&nbsp;Doskočio je nespretno, pao na kolena i otkotrljao se pod prikolicu. Oko šipki goriva bilo je omotano dovoljno zaštite da zaustavi bilo koju količinu teškog zračenja - bez obzira na to odakle poticalo. Zaštitiće ga i od Sunca i od njegovog tovara. Primopredajni čip mu je zaćutao, a on je osetio kako mu se vilica opušta od napetosti koja ga je stiskala.
<BR>&nbsp;&nbsp;&nbsp;&nbsp;&nbsp;Bezbedan.
<BR>&nbsp;&nbsp;&nbsp;&nbsp;&nbsp;Ispod prikolice bilo je mračno i imao je vremena da razmisli. Čak i da prebaci povratno disanje na maksimum i isključi sve periferalije na odelu, ne bi imao dovoljno kiseonika da presedi oluju. Pa, dobro. Moraće da nađe zaklon. Vajskopf je bio najbliži, samo petnaest kilometara udaljen, a u G5 postrojenju za montažu nalazilo se sklonište. To će mu biti cilj.
<BR>&nbsp;&nbsp;&nbsp;&nbsp;&nbsp;Pipajući, našao je noseće čelične podupirače i iskoristio Zigfridove magnetne pojaseve da se prikači na donju stranu prikolice. Bio je to nezgrapan, mučan posao, ali na kraju uspeo je da ostane da visi licem prema putu. Prstima je prebirao po kontrolama hodača i uspravio Zigfrida u sedeći položaj.
<BR>&nbsp;&nbsp;&nbsp;&nbsp;&nbsp;Dvanaest tegobnih minuta kasnije, najzad je uspeo da spusti Zigfrida s krova neozleđenog. U unutrašnjosti kabine nije bilo predviđeno da stane ništa ni upola te veličine. Da bi ubacio hodača unutra prvo je morao da iseče vrata, a onda da istrgne stolicu iz kabine. Odbacio je obe stvari pored puta i ugurao Zigfrida unutra. Hodač se dvaput previo, preoblikujući se, ponovo preoblikujući, i konačno uspeo da se nagura u raspoloživi prostor. Nežno, pažljivo, Zigfrid je preuzeo upravljanje i ubacio u prvu.
<BR>&nbsp;&nbsp;&nbsp;&nbsp;&nbsp;Uz mukli udarac, kamion se pokrenuo.
<BR>&nbsp;&nbsp;&nbsp;&nbsp;&nbsp;Bio je to đavolski put. Kamion, ionako spor, valjao se putem kao tvrdoglava svinja. Zigfridov optički aparat bio je nagnut nad upravljačke uređaje i nije mogao da se podigne, a da se ne trgnu i oslobode hodačeve ruke. Nije mogao da pogleda napred, a da pre toga ne zaustavi kamion.
<BR>&nbsp;&nbsp;&nbsp;&nbsp;&nbsp;Upravljao je, gledajući kako put prolazi ispod njega. Grubo, mogao je da usmerava kamion po znacima koji su promicali pored. Kad god bi odlutao od tragova, Zigfridovim ručnim kontrolama okretao bi kamion nazad, tako da je polako plutao s jedne na drugu stranu, putujući u cik-cak.
<BR>&nbsp;&nbsp;&nbsp;&nbsp;&nbsp;Dok su senke treskale i odskakale, put je tekao ka Ginteru opasno jednolično. Tresao se i drmusao u svom improvizovanom povoju. Posle nekog vremena, počeo je da ga boli vrat od naprezanja da drži glavu povijenu nagore ne bi li gledao kako zaslepljujući put nestaje u senci ispod prednje osovine, a oči su ga probadale od mileće ponovljivosti onoga u šta su gledale.
<BR>&nbsp;&nbsp;&nbsp;&nbsp;&nbsp;Kamion je podizao prašinu, a najmanje čestice nosile su dovoljno statičkog naboja da se priljube za njegovo odelo. U nepravilnim razmacima brisao je rukavicom fini, sivi film sa vizira, razmazujući ga u dugačke, majušne pruge.
<BR>&nbsp;&nbsp;&nbsp;&nbsp;&nbsp;Počeo je da halucinira. Bili su to blage vizualne prikaze, pravougaone mrlje obojene svetlosti koje su se kretale preko njegovog vidnog polja i nestajale kada bi protresao glavu i čvrsto stisnuo oči, na tren se usredsređujući. Ali svako opuštanje od pritiska gledanja nagonilo ga je da sve duže drži oči zatvorene, a to nije smeo sebi da dozvoli.
<BR>&nbsp;&nbsp;&nbsp;&nbsp;&nbsp;Ovo ga je podsetilo na poslednji susret s majkom i na to šta je tada rekla. Da je najgora stvar kad si udovica to što svaki dan život počinje iznova, ništa bolji nego prethodnog dana, bol je još sveža, a odsustvo njenog muža je fizička činjenica koja ne postaje nimalo prihvatljivija. To je kao kad si mrtav, rekla je, jer se ništa ne menja.
<BR>&nbsp;&nbsp;&nbsp;&nbsp;&nbsp;Oh, Bože, pomisli on, ovo ne vredi truda. Onda je kamen veličine njegove glave krenuo pravo prema njegovom šlemu. Mahnito je rukama trgnuo kontrole i Zigfrid žestoko zakrenu kamion, tako da je kamen odskočio u stranu i promašio ga. Što je stavilo kraj na te misli.
<BR>&nbsp;&nbsp;&nbsp;&nbsp;&nbsp;Signalisao je svom PC-u. Začuo se Saint James' Infirmary. Nije pomoglo.
<BR>&nbsp;&nbsp;&nbsp;&nbsp;&nbsp;'Ajde, đubre jedno, pomisli on. Možeš ti to. Bolele su ga ruke i ramena, baš kao i leđa, kad već o tome razmišlja. Da bi stvar bila još perverznija, jedna noga mu se ukočila. Zbog ugla pod kojim je morao da drži glavu da bi posmatrao put, usta su mu gotovo stalno bila otvorena. Posle nekog vremena, drhtavo kretanje upozorilo ga je da mu se barica pljuvačke skupila na krivini zaštitnika za lice. Balavio je. Zatvorio je usta, progutao nazad ispljuvak i nastavio da zuri napred. Minut kasnije otkrio je da to ponovo radi.
<BR>&nbsp;&nbsp;&nbsp;&nbsp;&nbsp;Polako, bedno, kretao se ka Vajskopfu.
<BR>
<BR>&nbsp;&nbsp;&nbsp;&nbsp;&nbsp;G5 Vajskopf bilo je tipično postrojenje te vrste: mehurasta kupola za ujednačavanje temperaturnih promena tokom dugog lunarnog dana, mikrotalasna relejna kula u koju se mogli smestiti nadzornik i stotinu poluautonomnih jedinica za obavljanje posla.
<BR>&nbsp;&nbsp;&nbsp;&nbsp;&nbsp;Ginter je prešišao pristupni put, zaokrenuo nazad na njega i poveo kamion pravo do boka fabrike. Naveo je Zigfrida da ugasi motor, a onda pustio da kontrolna ploča padne na tle. Prilično duže od minuta naprosto je samo visio tamo, zatvorenih očiju, kušajući kraj kretanja. Onda se oslobodio pojaseva i ispuzao ispod prikolice.
<BR>&nbsp;&nbsp;&nbsp;&nbsp;&nbsp;Sa statičkim onomatopejama i rešetanjem u glavi, doteturao se do fabrike.
<BR>&nbsp;&nbsp;&nbsp;&nbsp;&nbsp;U prigušenom svetlu koje se filtriralo kroz pokrivač kupole, fabrika je bila mutna kao podmorska kaverna. Svetlo na njegovom šlemu kao da ju je izobličavalo, isto koliko ju je i osvetljavalo. Mašine su se povijale ka središtu tog kruga, nadimajući se kao kad bi ih neko gledao kroz sočivo ribljeg oka. Isključio ga je i sačekao da mu se oči prilagode.
<BR>&nbsp;&nbsp;&nbsp;&nbsp;&nbsp;Nešto kasnije, mogao je da vidi montažne robote, vitke kao duhove, kako se kreću nezemaljski skladno. Protuberanca ih je aktivirala. Njihali su se kao morska trava, neznatno neusklađeni između sebe. Podignutih ruku, plesali su u skladu sa slučajnim radio-ulazima.
<BR>&nbsp;&nbsp;&nbsp;&nbsp;&nbsp;Na montažnoj traci ležali su ostaci napola napravljenih robota; izgledalo je kao da su odrani i da im je izvađena utroba. Njihovi fini ornamenti bakarnih i srebrnih nerava bili su izloženi pogledu i na njima je nasumično rađeno. Dugačka ruka sa elektičnom varnicom na vrhu zglobno se spustila i naterala metalni torzo da se trgne.
<BR>&nbsp;&nbsp;&nbsp;&nbsp;&nbsp;Bili su to, većinom, slepi mehanizmi; moćni uređaji pričvršćeni za pod po logici montažnih puteva. Ali bilo je tu i mobilnih jedinica - nadzornika i majstora za sve - koje su pijano vrludale fabrikom, obnevidele od Sunca.
<BR>&nbsp;&nbsp;&nbsp;&nbsp;&nbsp;Iznenadna kretnja navela je Gintera da se okrene tačno na vreme da vidi kako se metalni bušač kotrlja ka njemu, udara ogromnom rukom o pod i pravi rupu odmah pored njegovih nogu. Osetio je udarac preko tabana.
<BR>&nbsp;&nbsp;&nbsp;&nbsp;&nbsp;Odskočio je unazad. Mašina ga je pratila; dijamantima obrubljen probojac nervozno je klizio u omotač i iz njega, drhtavih i nežnih kretnji kao kod tek rođenog ždrebeta.
<BR>&nbsp;&nbsp;&nbsp;&nbsp;&nbsp;"Lakše, luče", prošapta Ginter. Na drugom kraju fabrike zelene strelice utisnute u zid kratera pokazivale su na gvozdena vrata. Sklonište. Ginter se odmicao od bušača, idući koso prema servisnom prolazu između dva reda mašina koje su se mreškale kao trava na vetru.
<BR>&nbsp;&nbsp;&nbsp;&nbsp;&nbsp;Udarna presa kotrljala se napred na svojim točkićima. A onda se, zbunjena poljem pokreta, zaustavila i nesigurno skenirala redove robota. Ginter se sledio.
<BR>&nbsp;&nbsp;&nbsp;&nbsp;&nbsp;Najzad, polako, tromo, metalni bušač se okrenuo.
<BR>&nbsp;&nbsp;&nbsp;&nbsp;&nbsp;Ginter je potrčao. Statička buka urlala mu je u glavi. Sive senke plivale su između udaljenih mašina, kao ajkule, ponekad se približavajući, ponekad odmičući. Statički šum postao je glasniji. Širom fabrike, zavarivački lukovi žmirkali su na vrhovima montažera, kao majušne zvezde. Saginjući se, trčeći, izmičući, stigao je do skloništa i ščepao vrata vazušne komore. Čak i kroz rukavicu, mogao je da oseti hladnoću ručice.
<BR>&nbsp;&nbsp;&nbsp;&nbsp;&nbsp;Okrenuo ju je.
<BR>&nbsp;&nbsp;&nbsp;&nbsp;&nbsp;Vazdušna komora bila je mala i okrugla. Provukao se kroz vrata i nagurao u neodgovarajući prostor, skupljajući se koliko je god mogao. Naglim trzajem zatvorio je vrat.
<BR>&nbsp;&nbsp;&nbsp;&nbsp;&nbsp;Mrak.
<BR>&nbsp;&nbsp;&nbsp;&nbsp;&nbsp;Ponovo je uključio svetiljku na šlemu. Odbijeno bleštavo svetlo pogodilo ga je u oči, suviše jako za tako skučen prostor. Povijen, sa bradom na kolenima, u zaokruženom prostoru komore, osetio je ironično drugarstvo sa Zigfridom u kamionu.
<BR>&nbsp;&nbsp;&nbsp;&nbsp;&nbsp;Unutrašnje kontrole komore bile su jednostavne da jednostavnije ne mogu biti. Vrata su se otvarala ka unutra, tako da ih je vazdušni pritisak držao u zatvorenom položaju. Postojala je potezna šipka koja je, kada se povuče, puštala kiseonik u vazdušnu komoru. Kada bi se pritisak izjednačio, unutrašnja vrata lako su se otvarala. Potegao je šipku.
<BR>&nbsp;&nbsp;&nbsp;&nbsp;&nbsp;Pod se zatresao kad je nešto teško promaklo.
<BR>
<BR>&nbsp;&nbsp;&nbsp;&nbsp;&nbsp;Sklonište je bilo malo, jedva dovoljno da u njega stane poljski krevet, hemijski toalet i aparat za disanje sa dodatnim rezervoarima kiseonika. Jedan jedini plafonski uređaj obezbeđivao je i svetlost i toplotu. Od ostalih pogodnosti, nalazilo se tu još ćebe. Za zabavu, postojala su džepna izdanja Biblije i Kurana; tu su ih ostavila sada neverovatno daleka misionarska društva. Čak i u praznom skloništu nije bilo puno prostora.
<BR>&nbsp;&nbsp;&nbsp;&nbsp;&nbsp;Ali ono nije bilo prazno.
<BR>&nbsp;&nbsp;&nbsp;&nbsp;&nbsp;Jedna žena, namrštena, uzmicala je i podignutom rukom zaklanjala se od njegove svetiljke na šlemu. "Ugasi to", rekla je.
<BR>&nbsp;&nbsp;&nbsp;&nbsp;&nbsp;Poslušao je. U blagoj svetlosti koja je usledila, video je: potpuno belu frizuru sa zaravnjenim vrhom, ružičastu kožu lobanje koja se providela sa strane. Visoke jagodice. Neznatno podignute očne kapke, nalik na krila, pažljivo oblikovanom senkom na očima. Tamne usne, puna usta. Morao je da se divi ličnosti koja je tako brižljivo šminkala lice da bi ga posle sakrila ispod šlema. Onda je ugledao crveno-narandžasto odelo Studio Volga.
<BR>&nbsp;&nbsp;&nbsp;&nbsp;&nbsp;Bila je to Izmailova.
<BR>&nbsp;&nbsp;&nbsp;&nbsp;&nbsp;Da bi prikrio nelagodnost, usporio je sa skidanjem rukavica i šlema. Izmailova je pomerila svoj šlem sa kreveta da napravi mesta i on sede pored nje. Pružajući ruku, on kruto reče: "Već smo se sreli. Ja se zovem..."
<BR>&nbsp;&nbsp;&nbsp;&nbsp;&nbsp;"Znam. Piše ti na odelu."
<BR>&nbsp;&nbsp;&nbsp;&nbsp;&nbsp;"A, da. Tako je."
<BR>&nbsp;&nbsp;&nbsp;&nbsp;&nbsp;Protekao je neprijatno dug trenutak, tokom koga su oboje ćutali. Najzad, Izmailova pročisti grlo i žustro reče: "Ovo je smešno. Ne postoji nijedan razlog zbog..."
<BR>&nbsp;&nbsp;&nbsp;&nbsp;&nbsp;KLANG.
<BR>&nbsp;&nbsp;&nbsp;&nbsp;&nbsp;Glave su im se jednovremeno trgnule prema vratima. Zvuk je bio oštar, bučan, metalan. Ginter naglo navuče šlem i dohvati rukavice. Izmailova, takođe se oblačeći što je brže mogla, napeto, ispod glasa, reče u primopredajni čip: "Šta je to?"
<BR>&nbsp;&nbsp;&nbsp;&nbsp;&nbsp;Metodično zatvarajući jednu po jednu patent-bravu na zglobu ruke, Ginter odvrati: "Mislim da je to bušač metala." A onda, budući da je šlem prigušio njegove reči, ponovio ih je preko čipa.
<BR>&nbsp;&nbsp;&nbsp;&nbsp;&nbsp;KLANG. Ovaj drugi put, očekivali su zvuk. Sada nije bilo sumnje. Nešto je pokušavalo da slomi spoljna vrata vazdušne komore.
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Možda neka vrsta čekića, ili kovački uređaj. Budi srećna da nije laserski bušač." Podigao je ruke ispred sebe. "Izvrši mi bezbednosnu proveru."
<BR>&nbsp;&nbsp;&nbsp;&nbsp;&nbsp;Okrenula mu je zglobove na jednu stranu, nazad, uzela mu šlem u ruke i cimnula ga u stranu da proveri zaptivanje. "Prošao si." Ispružila je svoje zglobove. "Ali šta to pokušava?"
<BR>&nbsp;&nbsp;&nbsp;&nbsp;&nbsp;Rukavice su joj savršeno zaptivale. Jedna spona na šlemu radila je malo na tome, premda ne previše, da naruši celovitost. Slegnuo je ramenima. "Zbunjen je - ko zna šta radi. Možda čak pokušava da popravi oslabelu šarku."
<BR>&nbsp;&nbsp;&nbsp;&nbsp;&nbsp;KLANG.
<BR>&nbsp;&nbsp;&nbsp;&nbsp;&nbsp;"Pokušava da uđe unutra!"
<BR>&nbsp;&nbsp;&nbsp;&nbsp;&nbsp;"Da, i to je moguće."
<BR>&nbsp;&nbsp;&nbsp;&nbsp;&nbsp;Glas Izmailove neznadno se povisio: "Ali čak i da je dobio pogršenu naredbu, nemoguće je da postoji bilo kakav program u njegovoj memoriji koji bi ga naveo da to čini. Kako slučajni ulaz može da ga nagna da ovako postupa."
<BR>&nbsp;&nbsp;&nbsp;&nbsp;&nbsp;"On ne radi na taj način. Ti razmišljaš o robotici kakva je bila kad si ti bila dete. Ovi uređaji su poslednja reč tehnike. Oni ne manipulišu uputstvima, oni manipulišu konceptima. To ih, znaš, čini fleksibilnijim. Ne moraš da im programiraš svaki mogući korak kada želiš da urade nešto novo. Samo im zadaš cilj..."
<BR>&nbsp;&nbsp;&nbsp;&nbsp;&nbsp;KLANG.
<BR>&nbsp;&nbsp;&nbsp;&nbsp;&nbsp;"...na primer, razmontiraj rotacionu bušilicu. Ona ima banku dostupnih veština, kao što su: sečenje, otkivanje i gruba manipulacija - koje zatim spaja u različite konfiguracije sve dok ne nađe put koji će je odvesti do cilja." Sad je pričao samo da bi nešto pričao, pričao da se suzrdrži od panike. "Što u normalnim okolnostima fino radi. Ali kad se neka od ovih stvari pokvari, ona to čini na pojmovnom nivou. Kapiraš? Pa je..." "Pa je ona odlučila da smo mi rotacione bušilice koje treba demontirati."
<BR>&nbsp;&nbsp;&nbsp;&nbsp;&nbsp;"Ovaj... aha."
<BR>&nbsp;&nbsp;&nbsp;&nbsp;&nbsp;KLANG.
<BR>&nbsp;&nbsp;&nbsp;&nbsp;&nbsp;"Pa šta ćemo kad uđe unutra?" Oboje su nehotično ustali i stali licem prema vratima. Nije bilo puno mesta, a i to malo oni su ispunjavali. Ginter je bio naglašeno svestan da tu nema dovoljno prostora ni za borbu ni za bekstvo.
<BR>&nbsp;&nbsp;&nbsp;&nbsp;&nbsp;"Ne znam šta ćeš ti", reče on, "ali ja ću tog drkadžiju da puknem u glavu toaletom."
<BR>&nbsp;&nbsp;&nbsp;&nbsp;&nbsp;Okrenula se i pogledala ga.
<BR>&nbsp;&nbsp;&nbsp;&nbsp;&nbsp;KLA... zvuk je bio prećen napola šištavom eksplozijom. Nagla, potpuna tišina. "Probio je spoljna vrata", bezizražajno reče Ginter.
<BR>&nbsp;&nbsp;&nbsp;&nbsp;&nbsp;Čekali su.
<BR>&nbsp;&nbsp;&nbsp;&nbsp;&nbsp;Mnogo kasnije, Izmailova reče: "Da li je moguće da je otišao?"
<BR>&nbsp;&nbsp;&nbsp;&nbsp;&nbsp;"Ne znam." Ginter je otkopčao spone na svom šlemu, skinuo ga, kleknuo i priljubio uho na pod. Kamen je bio gotovo bolno hladan. "Možda ga je eksplozija uništila." Mogao je da čuje slabe vibracije montažera i teže tutnjanje mašina koje su švrljale po podu fabrike. Ništa od toga nije zvučalo blizu. U sebi, izbrojao je do sto. Ništa. Ponovo je izbrojao.
<BR>&nbsp;&nbsp;&nbsp;&nbsp;&nbsp;Najzad se uspravio. "Nema ga."
<BR>&nbsp;&nbsp;&nbsp;&nbsp;&nbsp;Oboje su seli. Izmailova je skinula šlem, a Ginter je nespretno počeo da oslobađa rukavice. Petljao je oko kopči. "Vidi me." Drhtavo se nasmejao. "Sav sam se smotao. Ne mogu ni ovo da uradim, toliko sam nervozan."
<BR>&nbsp;&nbsp;&nbsp;&nbsp;&nbsp;"Daj da ti pomognem." Izmailova je podigla kopče i povukla rukavicu. Skinula se. "Daj drugu ruku."
<BR>&nbsp;&nbsp;&nbsp;&nbsp;&nbsp;A onda, nekako, stali su da skidaju odelo jedno drugom, cimajući kopče, oslobađajući zaptivke. Počeli su polako, ali su ubrzavali sa svakim otkopčanim delom, da bi na kraju cimali i vukli mahnito žurno. Ginter je otvorio prednjicu odela Izmailove i otkrio crveni svileni kamisol. Zavukao je ruke ispod njega i gurnuo tkaninu naviše preko njenih grudiju. Bradavice su joj bile tvrde. Pustio je da joj dojke ispune njegove šake i stisnuo.
<BR>&nbsp;&nbsp;&nbsp;&nbsp;&nbsp;Izmailova je ispustila dubok, jecav zvuk iz dubine grla. Otvorila je Ginterovo odelo, svukla njegov donji deo i zavukla ruku unutra da ga ščepa za kurac. Već mu se bio digao. Izvukla ga je i nestrpljivo gurnula Gintera na krevet. Onda je klekla iznad njega i uvela ga u sebe.
<BR>&nbsp;&nbsp;&nbsp;&nbsp;&nbsp;Usta su joj se spojila s njegovim, topla i vlažna.
<BR>&nbsp;&nbsp;&nbsp;&nbsp;&nbsp;Napola u odelu, a napola van njega, vodili su ljubav. Ginter je uspeo da oslobodi jednu ruku i zavukao ju je u odelo Izmailove da bi prevlačio njome preko njenih dugačkih leđa i duž potiljka. Kratke dlačice njene nakostrešene kose golicale su mu dlan.
<BR>&nbsp;&nbsp;&nbsp;&nbsp;&nbsp;Grubo je jahala po njemu; telo joj je bilo sklisko od znoja. "Svršvaš li?" promrmljala je. "Svršavaš li? Reci mi kad ćeš da svršiš." Grizla ga je za rame, sa strane vrata, po bradi, donjoj usni. Nokte mu je zarivala u meso.
<BR>&nbsp;&nbsp;&nbsp;&nbsp;&nbsp;"Sad", prošapta on. Moguće da je samo rekao ispod glasa, a da je ona to pokupila preko primopredajnog čipa. Ali onda ga je stisnula čvršće nego ikada, kao da pokušava da mu slomi rebra i celo telo protresao joj je orgazam. Onda je i on svršio, stišavajući njenu strast u spirali beznađa, ekstaze i oslobađanja.
<BR>&nbsp;&nbsp;&nbsp;&nbsp;&nbsp;Bilo je to bolje nego bilo šta što je ranije doživeo.
<BR>&nbsp;&nbsp;&nbsp;&nbsp;&nbsp;Posle, konačno su se oslobodili svojih odela. Odbacili su i izgurali stvari sa kreveta. Ginter je izvukao ćebe ispod njih i uz pomoć Izmailove obavio ga oko njih oboje. Ležali su zajedno, opušteni, i ćutali.
<BR>&nbsp;&nbsp;&nbsp;&nbsp;&nbsp;Neko vreme slušao je kako ona diše. Zvuk je bio blag. Kada je okrenula lice prema njemu, mogao je da ga oseti; toplo, slabašno golicanje na početku grla. Njen miris prožeo je prostoriju. Ovog stranca pored njega.
<BR>&nbsp;&nbsp;&nbsp;&nbsp;&nbsp;Ginter je osećao iscrpljenost, toplinu, ugodnost. "Koliko si dugo ovde?" upita on. "Mislim, ne ovde u skloništu, već..."
<BR>&nbsp;&nbsp;&nbsp;&nbsp;&nbsp;"Pet dana."
<BR>&nbsp;&nbsp;&nbsp;&nbsp;&nbsp;"Tako malo." Nasmešio se. "Dobro došla na Mesec, Izmailova."
<BR>&nbsp;&nbsp;&nbsp;&nbsp;&nbsp;"Ekatarina", pospano reče ona. "Zovi me Ekatarina."
<BR>
<BR>&nbsp;&nbsp;&nbsp;&nbsp;&nbsp;Vičući, vinuli su se u visine i na jug, preko Heršela. Ptolemejev put savijao je i vijugao ispod njih, nestajući sa vidika i uvek se iznova vraćajući. "Ovo je super!" kreštao je Hiro. "Ovo je... trebalo je pre godinu dana da te nagovorim da me izvedeš ovamo."
<BR>&nbsp;&nbsp;&nbsp;&nbsp;&nbsp;Ginter je proverio kurs i samnjio gas, tonući ka istoku. Ostala dva skakača, robujući njegovom, sledila su ga u zbijenoj formaciji. Dva dana prošlo je od oluje protuberanci i Ginter, još na obaveznom oporavku, obećao je da će odvesti prijatelje u brda čim se ukine površinsko upozorenje.
<BR>&nbsp;&nbsp;&nbsp;&nbsp;&nbsp;"Stižemo na cilj. Bolje triput proverite sigurnosne pojaseve. Dobro ti je tamo iza, Kriše?"
<BR>&nbsp;&nbsp;&nbsp;&nbsp;&nbsp;"Sasvim udobno, da."
<BR>&nbsp;&nbsp;&nbsp;&nbsp;&nbsp;Onda su se spustili na sletalište kompanije Kipući zaliv.
<BR>&nbsp;&nbsp;&nbsp;&nbsp;&nbsp;Hiro se drugi spustio, a prvi izišao na površinu. Skakutao je naokolo kao koli pušten s uzice, jurio uzbrdo i nizbrdo, tragao za boljim vidikovcima. "Ne mogu da verujem da sam ovde! Radim ovo svaki dan, ali znate šta? Ovo je zapravo prvi put da sam zaista napolju. Mislim, fizički."
<BR>&nbsp;&nbsp;&nbsp;&nbsp;&nbsp;"Pazi gde gaziš", upozorio ga je Ginter. "Ovo nije kao teleprisustvo - ako slomiš nogu, Krišna i ja ćemo morati da te izvučemo."
<BR>&nbsp;&nbsp;&nbsp;&nbsp;&nbsp;"Verujem ti. Čoveče, svako koga uhvati oluja, a ko završi tucajući..."
<BR>&nbsp;&nbsp;&nbsp;&nbsp;&nbsp;"Hej, pazi šta govoriš. U redu?"
<BR>&nbsp;&nbsp;&nbsp;&nbsp;&nbsp;"Svi su čuli priču. Mislim, svi smo mislili da si mrtav, a onda su vas našli kako spavate. Sto godina će se o tome pričati." Hiro se praktično gušio od smeha. "Ti si legenda!"
<BR>&nbsp;&nbsp;&nbsp;&nbsp;&nbsp;"Pusti to." Da bi promenio temu, Ginter reče: "Ne mogu da verujem da želite da fotografišete ovaj haos." Operacija Kipući zaliv bila je površinsko rudarenje. Buldožeri-roboti skidali su regolit i ubacivali ga u prerađivačko postrojenje koje je počivalo na ogromnim konzolama. Tragali su ovde za torijumom, a proizvedena količina bila je dovoljno mala da se mogla prenositi skakačem do rasplodnog reaktora. Nije bilo potrebe za šinskim topom, a jalovina je gomilana u veštačke planine u blizini fabrike.
<BR>&nbsp;&nbsp;&nbsp;&nbsp;&nbsp;"Ne budu smešan." Hiro razmahnu rukom prema jugu, ka Ptolemeju. "Tamo!" Zid kratera bio je osunčan, dok su najniži delovi okolnog tla još bili u senci. Činilo se kao da se blagi nagibi visoko uzdižu; sam krater bio je katedrala, blistavo bela.
<BR>&nbsp;&nbsp;&nbsp;&nbsp;&nbsp;"Gde ti je aparat?" upita Krišna.
<BR>&nbsp;&nbsp;&nbsp;&nbsp;&nbsp;"Nije mi potreban. Naprosto beležim podatke u šlem."
<BR>&nbsp;&nbsp;&nbsp;&nbsp;&nbsp;"Nije mi baš najjasniji ovaj tvoj projekat mozaika", reče Ginter. "Objasni mi još jednom kako bi to trebalo da radi."
<BR>&nbsp;&nbsp;&nbsp;&nbsp;&nbsp;"Anja se toga setila. Ona je iznajmila montažer da iseče heksagonalne podne pločice - crne, bele i u četrnaest međunijansi sivog. Ja obezbeđujem slike. Izabraćemo onu koja nam se najviše sviđa, skenirati je crno-belo, raslojiti je da bismo dobili vrednosti intenziteta, a zatim pustiti montažer da položi pod, tako da svaka pločica predstavlja jedan piksel. Izgledaće super - dođi sutra da vidiš."
<BR>&nbsp;&nbsp;&nbsp;&nbsp;&nbsp;"Aha, doći ću."
<BR>&nbsp;&nbsp;&nbsp;&nbsp;&nbsp;Čavrljajući kao veverica, Hiro ih je poveo od ivice rudnika. Krenuli su na zapad, preko kosine.
<BR>&nbsp;&nbsp;&nbsp;&nbsp;&nbsp;Krišnin glas dopro je do Gintera preko primopredajnog čipa. Bio je to stari trik. Čipovi imaju efektivni prenosni prečnik od petnaest jardi - ako si dovoljno blizu, možeš da isključiš radio i razgovaraš čip u čip. "Izgleda da imaš problema, prijatelju."
<BR>&nbsp;&nbsp;&nbsp;&nbsp;&nbsp;Oslušno je da li je tu i drugi noseći ton, ali ništa nije čuo. Hiro je bio van dometa. "Izmailova. Izgleda..."
<BR>&nbsp;&nbsp;&nbsp;&nbsp;&nbsp;"...da si se zaljubio u nju."
<BR>&nbsp;&nbsp;&nbsp;&nbsp;&nbsp;"Otkud znaš?"
<BR>&nbsp;&nbsp;&nbsp;&nbsp;&nbsp;Razmaknuto su se poređali po kosini koja se uzdizala; Hiro je bio na čelu. Neko vreme niko nije govorio. Bilo je u nečeg smirenog, poverljivog u toj podeljenoj tišini, nalik na anonimni mir ispovedaonice. "Molim te, nemoj ovo pogrešno da shvatiš", reče Krišna.
<BR>&nbsp;&nbsp;&nbsp;&nbsp;&nbsp;"Šta da pogrešno shvatim?"
<BR>&nbsp;&nbsp;&nbsp;&nbsp;&nbsp;"Gintere, ako uzmeš dve seksualno kompatibilne osobe, smestiš ih jednu uz drugu, izoluješ i navedeš da se useru od straha, one će se zaljubiti. To je neminovno. To je mehanizam opstanka, nešto što je usađeno u tvoje osnovno ustrojstvo mnogo pre nego što si rođen. Kada milijarde godina evolucije kažu da je došlo vreme za vezivanje, tvoj mozak nema puno izbora nego da posluša."
<BR>&nbsp;&nbsp;&nbsp;&nbsp;&nbsp;"Hej, dođite ovamo!" viknu Hiro preko radija. "Ovo morate da vidite."
<BR>&nbsp;&nbsp;&nbsp;&nbsp;&nbsp;"Dolazimo", reče Ginter. A onda, dodade preko čipa: "Praviš od mene jednu od onih mašina Sali Čang."
<BR>&nbsp;&nbsp;&nbsp;&nbsp;&nbsp;"Na neki način, mi i jesmo mašine. To nije tako loše. Osećamo žeđ kada nam je potrebna voda, adrenalin se upumpava u krv kada nam je potreban dodatni priliv agresivne energije. Ne možeš da se boriš protiv svoje prirode. Zašto bi?"
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;"Zar nije ovo divno?" Hiro se verao preko kamenjara. "Pruža se sve dalje i dalje. A pogledajte tamo gore!" Podigavši pogled, videli su da je ono uza šta su se peli rasut materijal iz uske pukotine potpuno ispunjene kamenim gromadama. Bile su ogromne, velike kao skakači, a neke od i kao spremišta kiseonika. "Hej, Krišna, mislio sam da te pitam - šta ti to, u stvari, radiš tamo u Centru?"
<BR>&nbsp;&nbsp;&nbsp;&nbsp;&nbsp;"Ne mogu da razgovaram o tome."
<BR>&nbsp;&nbsp;&nbsp;&nbsp;&nbsp;"Ma, daj." Hiro je podigao na rame kamen veličine njegove glave i odbacio ga, kao bacač kugle. Kamen se polako vinuo naviše i spustio se daleko dole nizbrdo u beloj eksploziji prašine. "Ovde si među prijateljima. Nama možeš da veruješ."
<BR>&nbsp;&nbsp;&nbsp;&nbsp;&nbsp;Krišna odmahnu glavom. Sunce mu se odbijalo o vizir. "Ne znate ni šta pitate."
<BR>&nbsp;&nbsp;&nbsp;&nbsp;&nbsp;Hiro je podigao drugi kamen, veći od prvog. Ginter ga je znao u ovakvom raspoloženju: zloćastog lica i iskežen. "Tačno to. Nas dvojica nemamo pojma o neurobiologiji. Možeš sledećih deset sati provesti podučavajući nas, a mi i dalje ne bismo mogli dovoljno toga da shvatimo da bismo ugrozili bezdednost." Još jedan prasak prašine.
<BR>&nbsp;&nbsp;&nbsp;&nbsp;&nbsp;"Ne razumete. Centar za samoreprodukujuće tehnologije nije smešten ovde bez razloga. Laboratorijski rad mogao bi da se obavlja i tamo, na Zemlji, za samo delić lunarnih troškova. Naši sponzori premestili su ovde projekte zato što su istinski zabrinuti."
<BR>&nbsp;&nbsp;&nbsp;&nbsp;&nbsp;"Pa, šta možeš da nam kažeš o tome? Daj nam samo dostupne stvari; vesti za video časopise. Ništa tajno."
<BR>&nbsp;&nbsp;&nbsp;&nbsp;&nbsp;"Pa... dobro." Sad je bio red na Krišnu. Podigao je mali kamen, zavrteo ga kao igrač bezbola i bacio. Smanjivao se i nestao u daljini. Beli oblačić podigao se s površine. "Znate Sali Čang? Ona je upravo završila kartiranje neurotransmiterskih funkcija."
<BR>&nbsp;&nbsp;&nbsp;&nbsp;&nbsp;Onda je sačekao. Kada Krišna ništa više nije dodao, Hiro sarkastično reče: "Auu."
<BR>&nbsp;&nbsp;&nbsp;&nbsp;&nbsp;"Detalji, Krišna. Neki od nas ne mogu tako brzo da sagledaju Vaseljenu u zrnu peska kao ti."
<BR>&nbsp;&nbsp;&nbsp;&nbsp;&nbsp;"Trebalo bi da je očigledno. Mi već gotovo deceniju imamo potpunu genetsku kartu mozga. Sad tome dodajemo hemijsku kartu Sali Čang, a to je analogno davanju ključeva od bibilioteke. Ne, još bolje od toga. Zamislite da ste ceo život proveli u ogomnoj biblioteci punoj knjiga na jeziku koji ne znate ni da čitate ni da govorite, i da ste upravo pronašli rečnik i čitač slika."
<BR>&nbsp;&nbsp;&nbsp;&nbsp;&nbsp;"I šta kažeš? Da ćemo potpuno razumeti kako funkcioniše mozak?"
<BR>&nbsp;&nbsp;&nbsp;&nbsp;&nbsp;"Da ćemo potpuno kontrolisati funkcionisanje mozga. Hemijskom terapijom moći ćemo da navedemo svakoga da misli ili oseća šta god poželimo. Imaćemo trenutne lekove za sve netraumatske mentalne bolesti. Moći ćemo da fino podešavamo agresiju, strast, kreativnost - podižemo ih, spuštamo, biće sve to isto. Sad shvatate zašto se naši sponzori toliko brinu zbog onoga što može proisteći iz ovih istraživanja."
<BR>&nbsp;&nbsp;&nbsp;&nbsp;&nbsp;"Ne, ne baš. Svetu treba više razuma", reče Ginter.
<BR>&nbsp;&nbsp;&nbsp;&nbsp;&nbsp;"Slažem se. Ali ko je taj ko će definisati razum. Mnoge vlade smatraju političke disidente plodnim tlom za mentalno utamničenje. Ovo će otvoriti vrata mozga, dopustiće da se ispituje spolja. Prvi put biće moguće otkriti neispoljenu pobunu. Moći će da se van zakona stave određeni vidovi razmišljanja. Potencijal za zloupotrebu nije beznačajan.
<BR>&nbsp;&nbsp;&nbsp;&nbsp;&nbsp;Razmotrite takođe vojne primene. Ovo znanje, povezano sa nekim novim nanooružjem, moglo bi da proizvede fanatični borbeni gas, koji bi vam omogućio da armiju neprijatelja okrenete na sopstveni narod. Ili, još lakše, baciti ih u stanje psihotične mahnitosti i okrenuti ih na same sebe. Gradovi se mogu umiriti proizvođenjem katatonije kod stanovništva. Može se stvoriti druga, interna stvarnost, što bi dopustilo zavojevaču da koristi mase za ropski rad. Mogućnosti su bezgranične."
<BR>&nbsp;&nbsp;&nbsp;&nbsp;&nbsp;Varili su ovo u tišini. Najzad, Hiro reče: "Isuse, Krišna, ako je ovo ono što je dostupno, kakve su to, kog vraga, stvari koje morate da krijete?"
<BR>&nbsp;&nbsp;&nbsp;&nbsp;&nbsp;"Ne mogu da vam kažem."
<BR>
<BR>&nbsp;&nbsp;&nbsp;&nbsp;&nbsp;Minut kasnije, Hiro je opet odjurcao. U podnožju obižnjeg brda pronašao je veliku kamenu gromadu koja je stajala nagnuta napred na manjem kraju. Obigravao je oko nje i pokušavao da napravi dobar snimak, a da u pozadini ne uhvati sopstvene otiske stopala.
<BR>&nbsp;&nbsp;&nbsp;&nbsp;&nbsp;"Pa, u čemu je problem?" reče Krišna preko čipa.
<BR>&nbsp;&nbsp;&nbsp;&nbsp;&nbsp;Probem je u tome što ne uspevam da se sretnem s njom. Ekatarinom. Ostavljao sam poruke, ali ona neće da odgovori na njih. A ti znaš kako je to u Samostalnosti - zaista je naporno izbegavati nekoga ko želi da se s tobom sretne. Ali njoj to uspeva."
<BR>&nbsp;&nbsp;&nbsp;&nbsp;&nbsp;Krišna je ćutao.
<BR>&nbsp;&nbsp;&nbsp;&nbsp;&nbsp;"Sve što želim da znam jeste - šta se ovde događa?"
<BR>&nbsp;&nbsp;&nbsp;&nbsp;&nbsp;"Ona te izbegava."
<BR>&nbsp;&nbsp;&nbsp;&nbsp;&nbsp;"Ali zašto? Ja sam se zaljubio, a ona nije; je l' to pokušavaš da mi kažeš? Mislim, je l' u tome štos, ili šta?"
<BR>&nbsp;&nbsp;&nbsp;&nbsp;&nbsp;"Pošto nisam čuo njenu stranu priče, ne mogu tačno da ti kažem šta ona oseća. Ali mogu da se kladim da i ona oseća isto što i ti. Razlika je u tome što ti misliš da je to dobra ideja, a ona ne. Tako da te izbegava. Susret bi joj samo još više otežao da vlada svojim osećanjima prema tebi."
<BR>&nbsp;&nbsp;&nbsp;&nbsp;&nbsp;"Sranje!"
<BR>&nbsp;&nbsp;&nbsp;&nbsp;&nbsp;Neočekivan sarkazam dopro je iz Krišninog glasa: "A šta ti hoćeš? Pre minut si se bunio što mislim da si mašina. Sad si nesrećan što Izmailova misli da nije."
<BR>&nbsp;&nbsp;&nbsp;&nbsp;&nbsp;"Hej, momci! Dođite ovamo. Otkrio sam sjajno mesto za snimak. Ovo morate da vidite."
<BR>&nbsp;&nbsp;&nbsp;&nbsp;&nbsp;Okrenuli su se i videli da im Hiro maše s vrha brda. "Mislio sam da odlaziš", progunđao je Ginter. "Rekao si da ti je dosta Meseca, da odlaziš i da se nikad više nećeš vratiti. Kako to da ti se odjednom toliko digao moral?"
<BR>&nbsp;&nbsp;&nbsp;&nbsp;&nbsp;"To je bilo juče! Danas sam pionir, graditelj svetova, osnivač dinastija!"
<BR>&nbsp;&nbsp;&nbsp;&nbsp;&nbsp;"Ovo postaje mučno. Kako od tebe izvući jasan odgovor?"
<BR>&nbsp;&nbsp;&nbsp;&nbsp;&nbsp;Hiro je visoko odskočio i zauzeo pozu, raširenih ruku i pomalo luckastu. Zateturao se malo prilikom doskoka. "Anja i ja se venčavamo!"
<BR>&nbsp;&nbsp;&nbsp;&nbsp;&nbsp;Ginter i Krišna se zagledaše jedan u drugog, prazan vizir u prazan vizir. Nateravši se da ispolji oduševljenje, on reče: "Hej, sereš? Stvaro! Česti..."
<BR>&nbsp;&nbsp;&nbsp;&nbsp;&nbsp;Zavijajući vrisak statičkog šuma dopro je niotkuda. Ginter se trgnuo i stišao radio. "Moj glupi radio je..."
<BR>&nbsp;&nbsp;&nbsp;&nbsp;&nbsp;Jedan od druge dvojice - zajedno su se kretali, pa nije mogao da ih raspozna iz daljine - upirao je prstom naviše. Ginter je zabacio glavu da pogleda na Zemlju. U sekundi nije bio svestan šta traži. A onda je video: dijamantska svetla tačka usred noći. Ličila je na malu, svetlu rupu u stvarnosti, negde u kontinentalnoj Aziji. "Šta je to, kog vraga?" upita on.
<BR>&nbsp;&nbsp;&nbsp;&nbsp;&nbsp;"Blago, Hiro reče: "Mislim da je to Vladivostok."
<BR>
<BR>&nbsp;&nbsp;&nbsp;&nbsp;&nbsp;Do trenutka kada su u povratku stigli do Sinusa Medii, prvo svetlo je pocrvenelo i izbledelo, a dva druga su se rascvetala. Novinarski operateri na Opservatoriji radili su prekovremeno da spoje izveštaje sa velikih novinskih kanala u montažu glasina i strahovanja. Radio je bio pun razgovora o pogocima na Seul i Buenos Aires. Izgledalo je da je to sigurno. Pogoci u Panamu, Irak, Denver i Kairo bili su pod sumnjom. Nevidljiva raketa proletela je nisko iznad Hokaida i bila skrenuta u Japansko more. Švajcarske orbitalne stanice izgubile su nekoliko fabrika usled rasprskavajućih satelita. Nije bilo slaganja po pitanju ko je agresor, a iako su mnoge sumnje navodile na jednu stranu, Tokio je sve pobijao.
<BR>&nbsp;&nbsp;&nbsp;&nbsp;&nbsp;Gintera je najviše impresionirao zvučni zapis jednog britanskog video-esejiste koji je rekao da nije važno ko je pucao prvi. 'Koga ćemo okriviti? Južnu alijansu, Tokio, generala Kima ili možda neku tajanstvenu terorističku grupu za koju niko nikad nije čuo? U svetu čija su oružja vezana na mušicu nišana, to pitanje je besmisleno. Kada je prva bomba eksplodirala, ona je aktivirala autonomne programe koji su ispalili ono što je službeno označavano kao 'odmeren odgovor'. Ni sam Goršov to nije mogao da spreči. Njegovi taktički programi izabrali su tri ovonedeljna najverovatnija agresora - od kojih su bar dva sasvim sigurno bila nevina - i lansirali odgovor. Ljudska bića tu nisu imala nikakvog udela.
<BR>&nbsp;&nbsp;&nbsp;&nbsp;&nbsp;Ove tri nacije imale se svoje povratne 'odmerene odgovore'. Ishod toga tek počinjemo da saznajemo. Sada ćemo napraviti pauzu od pet dana, tokom kojih će pregovarati sve uključene države. Otkud sve to znamo? Sažeci svih najvećih odbrambenih programa dostupni su na bilo kojoj javnoj mreži podataka. Oni nisu tajna. Otvorenost je ono što najviše zastrašuje u svemu tome.
<BR>&nbsp;&nbsp;&nbsp;&nbsp;&nbsp;Imamo pet dana da izbegnemo rat koji bukvalno niko ne želi. Pitanje je, mogu li u pet dana vojne i političke snage preuzeti kontrolu nad sopstvenim odbrambenim programima? Hoće li? Ako se uzme u obzir bol i bes koji je umešan u sve to, tradicionalne mržnje, nacionalšovinizmi i prirodne reakcije onih čiji su voljeni već među mrtvima, mogu li oni na vlasti na vreme prevazići svoju prirodu kako bi se izbegao konačni i potpuni rat? Naše dobro informisane procene kažu - ne. Ne, ne mogu.
<BR>&nbsp;&nbsp;&nbsp;&nbsp;&nbsp;Laku noć i nek' nam se Bog smiluje.'
<BR>&nbsp;&nbsp;&nbsp;&nbsp;&nbsp;Ćutke su leteli ka severu. Čak i kad je radio-prenos prekinut usred reči, niko nije progovorio. Bio je to kraj sveta i sve što bi rekli postalo bi beznačajno pred tom činjenicom. Naprosto su išli kući.
<BR>&nbsp;&nbsp;&nbsp;&nbsp;&nbsp;Predeo oko Samostalnosti bio je načičkan grafitima, velikim štampanim slovima ispisanim na stenama: KARL OPS - AJNDHOVEN '49 i LUIZA MAKTAJ ALBUKERKI NM. Ogromno oko u piramidi. ARSENAL - SVETSKI ŠAMPION U RAGBIJU sa krunom preko toga. KUKURUZNI HLEB. Pi Lambda Fi. GLAVE MOTORA. Div sa toljagom. Spuštajući se iznad njih, Ginter je razmišljao kako se svi oni odnose na mesta i stvari sa onog sveta iznad, da nijedan nije prirođen Mesecu. Ono što je uvek izgledalo besmisleno, sada ga je pogađalo kao neizrecivo tužno.
<BR>&nbsp;&nbsp;&nbsp;&nbsp;&nbsp;Sletište za skakače i vakuumsku garažu delila je samo kratka šetnja. Nisu se mučili da zovu minibus.
<BR>&nbsp;&nbsp;&nbsp;&nbsp;&nbsp;Garaža se sada Ginteru činila čudnovato nepoznata, iako je prošao kroz nju hiljadu puta. Izgledalo ku je da lebdi u sopstvenoj tajni, kao da je sve sklonjeno i zamenjeno tačno jednakim duplikatima, ali vraćeno različito i nekako neprepoznatljivo. Parkirana vozila bila su koso poređana u redove po tipu unutar obojenih linija. Plafonska svetla napinjala su se da dostignu pod, ali nisu mogla.
<BR>&nbsp;&nbsp;&nbsp;&nbsp;&nbsp;"Majku mu, kako je ovo mesto mirno!" Hiroov glas delovao je neprirodno glasno.
<BR>&nbsp;&nbsp;&nbsp;&nbsp;&nbsp;Bilo je to tačno. Ni u najdubljim krajevima garaže nije se pomicao ni jedan jedini daljinski ili robotski servisni uređaj. Čak se ni njuškač gubitka pritiska nije pokretao.
<BR>&nbsp;&nbsp;&nbsp;&nbsp;&nbsp;"Mora da je zbog vesti", proimrmlja Ginter. Otkrio je da nije spreman da otvoreno govori o ratu. U pozadini garaže, pet vazdušnih komora stajalo je u redu. Iznad njih, topla, žuta traka prozora sjala je u steni. U sobi iza, mogao je da vidi nadzornika kako se muva naokolo.
<BR>&nbsp;&nbsp;&nbsp;&nbsp;&nbsp;Hiro je mahnuo rukom, a mala prilika unutra nagnula se napred da odmahne. Prišli su najbližoj komori i sačekali.
<BR>&nbsp;&nbsp;&nbsp;&nbsp;&nbsp;Ništa se nije dogodilo.
<BR>&nbsp;&nbsp;&nbsp;&nbsp;&nbsp;Posle nekoliko minuta, odmakli su se od komore da zavire kroz prozor. Nadzornik je još bio tamo i lagano se kretao. "Hej!" viknu Hiro preko otvorene frekvencije. "Ti gore! Radiš li?"
<BR>&nbsp;&nbsp;&nbsp;&nbsp;&nbsp;Čovek se nasmešio, klimnuo i odmahnuo.
<BR>&nbsp;&nbsp;&nbsp;&nbsp;&nbsp;"Onda otvori ta prokleta vrata!" Hiro krupnim koracima pođe napred; uz poslednje potvrdno mahanje nadzornik se nagnuo nad upravljačke uređaje.
<BR>&nbsp;&nbsp;&nbsp;&nbsp;&nbsp;"Ovaj, Hiro", reče Ginter, "nešto nije u redu sa..."
<BR>&nbsp;&nbsp;&nbsp;&nbsp;&nbsp;Vrata su se otvorila uz eksploziju.
<BR>&nbsp;&nbsp;&nbsp;&nbsp;&nbsp;Tako su lupila kad su se naglo otvorila, da su napola ispala iz šarki. Vazduh iznutra izleteo je napolje kao naboj iz topa. U trenu, garaža je bila puna slobodnog alata, delova vakuumskih odela i komadića odeće. Ključ za odvijanje pogodio je Gintera pljoštimice po ruci, zavrteo ga i oborio na pod.
<BR>&nbsp;&nbsp;&nbsp;&nbsp;&nbsp;Šokiran, podigao je pogled. Parčad i delići stvari ostali su da vise u vazduhu jedan dug, nadrealan tren. Onda, kad je vazduh utekao, polako su počeli da poniru dole. Nespretno je ustao, masirajući ruku preko odela. "Hiro, jesi li u redu? Kriše?"
<BR>&nbsp;&nbsp;&nbsp;&nbsp;&nbsp;"Oh, moj Bože", reče Krišna.
<BR>&nbsp;&nbsp;&nbsp;&nbsp;&nbsp;Ginter se naglo okrenuo. Video je da Krišna čuči u senci kamiona s ravnim dnom iznad nečega što nikako nije mogao da bude Hiro, jer je bilo savijeno na pogrešan način. Prišao je kroz svetlucavu nestvarnost i klekao pored Krišne. Zurio je dole na Hiroovo telo.
<BR>&nbsp;&nbsp;&nbsp;&nbsp;&nbsp;Hiro je stajao pravo pred vratima kada ih je nadzornik otvorio, ne izvršivši prethodno dekompresiju unutrašnjeg hodnika. Primio je svu silinu udara. Podigao ga je i tresnuo o bok kamiona, slomivši mu kičmu i razbivši mu vizir na šlemu povratnim udarcem. Mora da je trenutno umro.
<BR>&nbsp;&nbsp;&nbsp;&nbsp;&nbsp;"Ko je to tamo?" upita jedna žena.
<BR>&nbsp;&nbsp;&nbsp;&nbsp;&nbsp;Minibus je ušao u garažu, ali Ginter to nije primetio. Podigao je pogled i na vreme da vidi kako za njim ulazi drugi, a onda i treći. Ljudi su počeli da mile napolje. Uskoro je dvadesetak njih prilazilo kroz garažu. Razbili su se u dve grupe. Jedna se uputila pravo prema komorama, a manja je krenula ka Ginteru i njegovim prijateljima. Izgledalo je baš kao da je u pitanju vojna operacija. "Ko je to tamo?" ponovila je žena.
<BR>&nbsp;&nbsp;&nbsp;&nbsp;&nbsp;Ginter je podigao prijateljevo telo na ruke i ustao. "To je Hiro", reče on bezizražajno. "Hiro."
<BR>&nbsp;&nbsp;&nbsp;&nbsp;&nbsp;Plutali su napred oprezno, polukrug odela sa praznim vizirima, nalik na kahine. Mogao je da razabere logoe korporacija. Micubiši. Vestinghaus. Holst orbitalne. Crveno-narandžasto odelo Izmailove bilo je među njima, a i živopisna Modrijanova šara koju nije prepoznao. Žena je ponovo progovorila, napeto, zabrinuto. "Hiro, reci mi kako se osećaš."
<BR>&nbsp;&nbsp;&nbsp;&nbsp;&nbsp;Bila je to Bet Hamilton.
<BR>&nbsp;&nbsp;&nbsp;&nbsp;&nbsp;"Nije to Hiro", reče Krišna. "To je Ginter. Ovo je Hiro. Ovo što on nosi. Bili smo u brdima i..." glas mu se slomio i zbrkao.
<BR>&nbsp;&nbsp;&nbsp;&nbsp;&nbsp;"Jesi li to ti, Krišna?" upita neko. "Ima tu i zrnca sreće. Pošaljite ga napred; trebaće nam kada uđemo." Neko drugi prebacio je ruku preko Krišninih ramena i odveo ga.
<BR>&nbsp;&nbsp;&nbsp;&nbsp;&nbsp;Preko radija, jedan jasan glas obratio se nadzorniku. "Dmitrij, jesi li to ti? Signe ovde. Sećaš me se, zar ne, Dmitrij? Signe Omsted. Ja sam ti prijatelj."
<BR>&nbsp;&nbsp;&nbsp;&nbsp;&nbsp;"Naravno da te se sećam, Signe. Sećam te se. Kako bih ikada mogao da zaboravim svog prijatelja? Naravno da se sećam."
<BR>&nbsp;&nbsp;&nbsp;&nbsp;&nbsp;"Oh, dobro. Tako sam srećan. Slušaj me pažljivo, Dmitrij. Sve je u redu."
<BR>&nbsp;&nbsp;&nbsp;&nbsp;&nbsp;Ogorčeno, Ginter je prebacio bradom radio na odašiljanje. "Ęavola je. Ta budala gore..."
<BR>&nbsp;&nbsp;&nbsp;&nbsp;&nbsp;Krupan čovek u Vestinghausovom odelu zgrabio je Gintera za povređenu ruku i prodrmao ga. "Zaveži, pička ti materina!" zarežao je. "Ovo je ozbiljno, budalo jedna. Nemamo vremena da te tetošimo."
<BR>&nbsp;&nbsp;&nbsp;&nbsp;&nbsp;Hamiltonova se umešala između njih. "Pobogu, Posnere, upravo je video..." Zastala je. "Ja ću da se pobrinem za njega. Ja ću da ga smirim. Samo nam dajte pola sata. Važi?"
<BR>&nbsp;&nbsp;&nbsp;&nbsp;&nbsp;Ostali su izmenjali poglede, klimnuli i okrenuli se.
<BR>&nbsp;&nbsp;&nbsp;&nbsp;&nbsp;Na Ginterovo iznenađenje, Ekatarina mu se obratila preko primopredajnog čipa. "Žao mi je, Gintere", promrmljala je. Onda je nestala.
<BR>&nbsp;&nbsp;&nbsp;&nbsp;&nbsp;Još je držao Hiroov leš. Otkrio je da zuri dole u prijateljevo uništeno lice. Meso je bilo puno masnica i nabubrelo kao prekuvana viršla. Nije mogao da skrene pogled.
<BR>&nbsp;&nbsp;&nbsp;&nbsp;&nbsp;"Hajde." Bet ga je malo gurnula da na pokrene. "Stavi telo nazad na taj pik-ap i povezi nas napolje do litice."
<BR>
<BR>&nbsp;&nbsp;&nbsp;&nbsp;&nbsp;Na insistiranje Hamiltonove, vozio je Ginter. Otkrio je da pomaže kad je zabavljen nečim. Sa rukama koje su plutale na volanu, netremice je gledao ispred i ne bi li ugledao prečicu do Mauzoleja. Osećao je kao da ga oči grebu i kao da su neljudski suve.
<BR>&nbsp;&nbsp;&nbsp;&nbsp;&nbsp;"Napali su nas da nas preduhitre", reče Hamiltonova. "Sabotaža. Tek sad počinjemo da slažemo kockice. Niko nije znao da ste na površini, jer bismo već poslali nekog po vas. Ovde je bio popriličan haos."
<BR>&nbsp;&nbsp;&nbsp;&nbsp;&nbsp;Ćutke je vozio, uljuljkan i zaštićen svim tim miljama teškog vakuuma obavijenim oko njega. Mogao je da oseti prisustvo Hiroovog leša u zadnjem delu kamiona, neprestano psihičko probadanje između lopatica. Ali sve dok ne govori, bezbedan je; može da ostane po strani od Vaseljene koja sadrži bol. Bol ga ne može dodirnuti. Čekao je, ali Bet nije dodala ništa onome što je već rekla.
<BR>&nbsp;&nbsp;&nbsp;&nbsp;&nbsp;Konačno, on reče: "Sabotaža?"
<BR>&nbsp;&nbsp;&nbsp;&nbsp;&nbsp;"Softversko topljenje u radio-stanici. Eksplozije na svim šinskim topovima. Tri momka iz Mikrospejskraft aplikacija stradala su kada je opalio šinski top Boitsovij Kot. Pretpostavljam da je to bilo neizbežno. Sa svom vojnom industrijom smeštenom ovde gore, ne iznenađuje što je neko hteo da nas izbaci iz igre. Ali to nije sve. Nešto se dogodilo ljudima u Samostalnosti. Nešto zaista grozno. Ja sam bila napolju u Opservatoriji kada se to zbilo. Jedna novinarka pozvala je da vidi da li postoji neki softverski bekap da se ponovo pokrene stanica, a čula je samo neko blebetanje. Lude stvari. Mislim, stvarno lude. Morali smo da isključimo daljinske Opservatorije, jer su operateri bili..." Sada je plakala, blago i nezaustavljivo; prošao je čitav minut pre nego što je ponovo mogla da progovori. "Neka vrsta biološkog oružja. To je sve što znamo."
<BR>&nbsp;&nbsp;&nbsp;&nbsp;&nbsp;"Stigli smo."
<BR>&nbsp;&nbsp;&nbsp;&nbsp;&nbsp;Dok su se zaustavljali u podnožju litice Mauzoleja, Ginteru pade na pamet da nisu poneli opremu za bušenje. Onda je izbrojao deset crnih niša u steni i shvatio da je neko mislio unapred.
<BR>&nbsp;&nbsp;&nbsp;&nbsp;&nbsp;"Nisu pogođeni jedino oni koji su radili u Centru ili u Opservatoriji, ili napolju na površini. Možda stotinak nas, sve ukupno."
<BR>&nbsp;&nbsp;&nbsp;&nbsp;&nbsp;Otišli su okolo do stražnje strane pik-apa. Ginter je sačekao, ali Hamiltonova se nije ponudila da ponese telo. Iz nekog razloga, zbog toga se naljutio i zamerio joj. Otvorio je vrata, skočio na papučicu i podigao leš u odelu.
<BR>&nbsp;&nbsp;&nbsp;&nbsp;&nbsp;Pre današnjeg dana, samo šestoro ljudi umrlo je na Mesecu. Hodali su pored niša u kojima su njihova tela čekala večnost. Ginter je napamet znao njihova imena: Hajse, Jasuda, Špehalski, Dubinjin, Mikami, Kastiljo. A sada Hiro. Činilo se neshvatljivo da će ikada doći dan kada će biti toliko mrtvih da ih neće znati poimenice.
<BR>&nbsp;&nbsp;&nbsp;&nbsp;&nbsp;Krasuljci i žuti ljiljani bili su tako raskošno razbacani ispred grobnica, tako da nije mogao izbeći da ne zdrobi pod nogama neke od njih.
<BR>&nbsp;&nbsp;&nbsp;&nbsp;&nbsp;Ušli su u prvu praznu nišu i on je spustio Hiroa na kameni sto usečen u steni. U halou njegove svetiljke na šlemu, telo je delovalo žalostivo iskrenuto i neugodno smešteno. Ginter je otkrio da plače; krupne, vrele suze puzile su mu niz lice i ulazile mu u usta kada bi udahnuo. Isključio je radio, sve dok nije uspeo da treptanjem otare suze. "Sranje." Prešao je rukom preko šlema. "Pretpostavljam da bi trebalo da nešto kažemo."
<BR>&nbsp;&nbsp;&nbsp;&nbsp;&nbsp;Hamiltonova ga je uzela za ruku i stisnula.
<BR>&nbsp;&nbsp;&nbsp;&nbsp;&nbsp;"Nikad ga nisam video onako srećnog kao što je bio danas. Trebalo je da se oženi. Skakao je unaokolo, smejao se i govorio o podizanju porodice. A sad je mrtav, a ja čak ne znam ni koje je vere bio." Nešto mu je palo na pamet i on se bespomoćno okrenuo prema Hamiltonovoj. "Šta ćemo da kažemo Anji?"
<BR>&nbsp;&nbsp;&nbsp;&nbsp;&nbsp;"Ona ima svojih problema. Hajde, pomoli se, pa da idemo. Nestaće ti kiseonika."
<BR>&nbsp;&nbsp;&nbsp;&nbsp;&nbsp;"Dobro." Pognuo je glavu. "Gospod je pastir moj, poželeti neću..."
<BR>
<BR>&nbsp;&nbsp;&nbsp;&nbsp;&nbsp;Po povratku u Samostalnost, družina s površine zauzela je vazdušne komore, što je bio prizor koji je odvojio nadzornika od upravljačkih uređaja. Čovek iz Vestinghausa, Posner, pogledao ih je odozgo sa osmatračkog prozora. "Ne otvarajte odela", upozorio je. "Sve vreme ih držite dobro zaptivena. Šta god da su đubrad bacila, još je tu. Možda je u vodi, možda u vazduhu. Jedan dašak i odoste odavde! Shvatate?"
<BR>&nbsp;&nbsp;&nbsp;&nbsp;&nbsp;"Da, da", gunđao je Ginter. "Ne pizdi."
<BR>&nbsp;&nbsp;&nbsp;&nbsp;&nbsp;Posnerova ruka zamrznula se iznad kontrola. "Uozbiljimo se. Ne puštam vas unutra dok ne priznate težinu situacije. Ovo nije odlazak na piknik. Ako niste spremni da pomognete, niste nam potrebni. Je li to jasno?"
<BR>&nbsp;&nbsp;&nbsp;&nbsp;&nbsp;"Potpuno razumemo i u potpunosti ćemo sarađivati", brzo reče Hamiltonova. "Zar ne, Vajle?"
<BR>&nbsp;&nbsp;&nbsp;&nbsp;&nbsp;Klimnuo je jadno.
<BR>&nbsp;&nbsp;&nbsp;&nbsp;&nbsp;Samo jedna komora bila je slomljena, a između nje i mase vazduha Samostalnosti nalazilo se još pet kompleta hermetičnih vrata. Projektanti grada bili su oprezni.
<BR>&nbsp;&nbsp;&nbsp;&nbsp;&nbsp;Pod nadzorom Posnera, prolazili su kroz hodnike, komore, sobe za presvlačenje i peli se teretnim eskalatorima. Konačno su dospeli do unutrašnjosti grada.
<BR>&nbsp;&nbsp;&nbsp;&nbsp;&nbsp;Zastali su na rubu Pakla, trepćući.
<BR>&nbsp;&nbsp;&nbsp;&nbsp;&nbsp;U prvom trenutku, bilo je nemoguće ukazati na bilo koji izvor opsedajućeg osećanja pogrešnosti koje je izjedalo rubove svesti. Parkovi su bili načičkani ljudima, signalna svetla na spoju zidova kratera i svoda jarko su sijala, a vodopadi su i dalje skladno padali s terase na terasu. Sitne ptice komično su klatile glavom gore-dole u travi.
<BR>&nbsp;&nbsp;&nbsp;&nbsp;&nbsp;Onda su se nametnule pojedinosti. Jedan čovek teturao se na četvrtom nivou, trzao glavom i kruto mahao rukama. Punačka žena progegala se pored njih; vukla je za sobom prazna kolica napravljena od tezge mikrofabrike na točkovima, kvačući kao patka. Neko je sedeo u šumi visokoj do kolena pored parka Noguči i vadio drvo za drvetom.
<BR>&nbsp;&nbsp;&nbsp;&nbsp;&nbsp;Ali prilikom podrobnijeg pregleda, još više su uznemiravale mirne prilike. Tu je ležao jedan čovek, napola u ulazu u tunel, a napola izvan njega, svestan sebe otprilike kao pas. Tamo, tri žene stajale su u pozama krajnje iscrpljenosti, koje su se graničile s očajem. Na sve strane, ljudi se nisu dodirivali, razgovarali ili na bilo koji način pokazivali da su svesni jedni drugih. Delili su samo potpunu i opštu podvojenost.
<BR>&nbsp;&nbsp;&nbsp;&nbsp;&nbsp;"Šta ćemo..." Nešto je tresnulo Gintera po leđima. Oborilo ga je s nogu i on posrnu napred. Prevrćući se, postao je svestan da ga udaraju pesnice, opet i opet, i da mu jedan mršav čovek kleči na grudima i histerično viče: "Ne čini to! Ne čini to!"
<BR>&nbsp;&nbsp;&nbsp;&nbsp;&nbsp;Hamiltonova je uhvatila čoveka za ramena i odvukla ga. Ginter se podigao na kolena. Pogledao je u lice ludila; izbečene i zastrašene oči, izraz pun panike. Čovek se smrtno uplašio Gintera.
<BR>&nbsp;&nbsp;&nbsp;&nbsp;&nbsp;Naglo se trgnuvši, čovek se oslobodio. Potrčao je kao da ga jure zlodusi. Hamiltonova je netremice gledala za njim. "Dobro si?" upita ona.
<BR>&nbsp;&nbsp;&nbsp;&nbsp;&nbsp;"Da, naravno." Ginter je doveo u red opremu na odelu. "Hajde da vidimo možemo li da nađemo ostale."
<BR>&nbsp;&nbsp;&nbsp;&nbsp;&nbsp;Krenuli su prema jezeru, zureći naokolo na prilike zaokupljene sobom, raštrkane po travi. Niko nije pokušao da im se obrati. Jedna žena je protrčala, bosonoga. Ruke su joj bile pune cveća. "Hej!" viknu Hamiltonova za njom. Ova se hitro nasmejala preko ramena, ali nije usporila. Ginteru je ovlaš bila poznata: izvršni nadzornik za Martin Marijetu.
<BR>&nbsp;&nbsp;&nbsp;&nbsp;&nbsp;"Jesu li svi ovde ludi?" upita on.
<BR>&nbsp;&nbsp;&nbsp;&nbsp;&nbsp;"Izgleda."
<BR>&nbsp;&nbsp;&nbsp;&nbsp;&nbsp;Žena je stigla do obale i sada je širokim zamasima bacala cvetove u vodu. Prekrivali su površinu.
<BR>&nbsp;&nbsp;&nbsp;&nbsp;&nbsp;"Kakva prokleta šteta." Ginter je stigao u Samostalnost pre cveća; znao je koliko je napora uloženo da se dobije dozvola za sađenje cveća i prepravljanje gradske ekologije. Jedan čovek u Krupovom odelu s plavim prugama trčao je duž ruba jezera.
<BR>&nbsp;&nbsp;&nbsp;&nbsp;&nbsp;Kad više nije bilo cveća, žena se sama bacila u vodu.
<BR>&nbsp;&nbsp;&nbsp;&nbsp;&nbsp;U prvi mah, izgledalo je kao da je iznenada odlučila da skoči. Ali na osnovu naprezanja i koprcanja dok se probijala dublje kroz vodu, bilo je jasno da ne ume da pliva.
<BR>&nbsp;&nbsp;&nbsp;&nbsp;&nbsp;Dok je ovo Ginter shvatio šta se događa, Hamiltonova se već bacila napred i potrčala prema jezeru. Zakasnelo, krenuo je i on za njom. Ali čovek u Krupovom odelu bio je brži od oboje. Bacio se u vodu za ženom. Ispružena ruka zgrabila ga je za rame, a onda on potonu, vukući i nju za sobom. Lice joj je bilo crveno i grcala je kada je ponovo izronio, sa rukom preko njenih grudiju.
<BR>&nbsp;&nbsp;&nbsp;&nbsp;&nbsp;Do tada, Ginter i Bet već su zagazili u jezero i njih troje zajedno izvukoše ženu na obalu. Kada su je pustili, žena se mirno okrenula i odšetala, kao da se ništa nije dogodilo.
<BR>&nbsp;&nbsp;&nbsp;&nbsp;&nbsp;"Otišla je po još cveća", objasnio je sastavni deo Krupa. "Ovo je već treći put kako čestita Ofelija pokušava da se udavi. Ona nije jedina. Ja se tu motam i izvlačim ih kad upadnu."
<BR>&nbsp;&nbsp;&nbsp;&nbsp;&nbsp;"Znaš li gde su ostali? Da li neko upravlja ovim? Da li neko izdaje naređenja?" upita Hamiltonova.
<BR>&nbsp;&nbsp;&nbsp;&nbsp;&nbsp;"Da li ti je potrebna bilo kakva pomoć?" upita Ginter.
<BR>&nbsp;&nbsp;&nbsp;&nbsp;&nbsp;Krupov čovek slegnu ramenima. "Dobro sam. Ali nemam pojma gde su ostali. Moji prijatelji su otišli na drugi nivo kada sam odlučio da ostanem ovde. Ako ih vidite, recite im da bi mi bilo drago da nešto čujem od njih. Trojica momaka u Krupovim odelima."
<BR>&nbsp;&nbsp;&nbsp;&nbsp;&nbsp;"Hoćemo", reče Ginter.
<BR>&nbsp;&nbsp;&nbsp;&nbsp;&nbsp;Hamiltonova je već odlazila.
<BR>&nbsp;&nbsp;&nbsp;&nbsp;&nbsp;Na stepenici tik ispod vrha stepeništa ispružio se jedan od Ginterovih kolega iz G5 tima. "Sidni", oprezno reče on. "Kako ide?"
<BR>&nbsp;&nbsp;&nbsp;&nbsp;&nbsp;Sidni se zakikotao. "Trudim se, ako je to ono na šta si mislio. Ne vidim da 'kako' u tome nešto mnogo znači."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;"Bolje bi bilo postaviti pitanje zašto ne radim." Ustao je i vrlo prirodno se pridružio Ginteru prilikom penjanja uz stepenice. "Očigledno ne mogu da budem na dva mesta istovremeno. Ni ti ne bi želeo da veliku hiruršku operaciju obavljaju u tvom odsustvu, zar ne?" Ponovo se zakikotao. "To je oksimoron. Kao konji: ona klasično lepa praksitelovska tela koja seru dugačka, nadrealna govna."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;"Uvek sam im se divio zato što sažmu toliko umetnosti u jedan jedini prizor."
<BR>&nbsp;&nbsp;&nbsp;&nbsp;&nbsp;"Sidni", reče Hamiltonova. "Tražimo naše prijatelje. Tri čoveka u radnim odelima sa plavim prugama."
<BR>&nbsp;&nbsp;&nbsp;&nbsp;&nbsp;"Video sam ih. Znam samo kuda su pošli." Oči su mu bile mirne i prazne; činilo se kao da nisu usredsređene ni na šta posebno.
<BR>&nbsp;&nbsp;&nbsp;&nbsp;&nbsp;"Možeš li da nas odvedeš do njih?"
<BR>&nbsp;&nbsp;&nbsp;&nbsp;&nbsp;"Čak i cvet prepoznaje svoje lice." Skladno vijugav pošljunčani put vodio je kroz privatne baštenske parcele i terene za kriket. Pratili su ga niz put.
<BR>&nbsp;&nbsp;&nbsp;&nbsp;&nbsp;Na drugoj terasi nije bilo puno ljudi; činilo se da se većina, posle dolaska ludila, povukla u pećine. Ono malo njih koji su preostali, ili su ih prenebregavali, ili su se sklanjali pred njima. Ginter je otkrio da opsednuto zuri u njihova lica, pokušavajući da analizira nedostatke koje je osećao u svakom od njih. Strah se ugnezdio u njihove oči, baš kao i užasna svest o tome da im se dogodilo nešto grozno, praćena potpunim zanemarivanjem prirode toga.
<BR>&nbsp;&nbsp;&nbsp;&nbsp;&nbsp;"Bože, ovi ljudi!"
<BR>&nbsp;&nbsp;&nbsp;&nbsp;&nbsp;Hamiltonova je frknula.
<BR>&nbsp;&nbsp;&nbsp;&nbsp;&nbsp;Osećao se kao da hoda kroz san. Njegovo odelo prigušivalo je zvukove, a kroz vizir šlema boje su bile manje jake. Bilo je to kao da je tanano odvojen od sveta, kao da, istovremeno, i jeste i nije tamo; utisak koji je pojačavalo svako novo lice što je gledalo pravo kroz njega s ludačkom ravnodušnošću neviđenja.
<BR>&nbsp;&nbsp;&nbsp;&nbsp;&nbsp;Sidni je skrenuo za ugao, ubrzao korak, pa protrčao kroz ulaz u tunel. Ginter je pojurio za njim. Na ulazu, zastao je da bi mu se šlem prilagodio na novi nivo svetlosti. Kada se prizor razbistrio, video je kako Sidni zamiče u bočni prolaz. Pošao je za njim.
<BR>&nbsp;&nbsp;&nbsp;&nbsp;&nbsp;Na spoju prolaza se osvrnuo, ali njihovog vodiča više nigde nije bilo. Sidni je nestao. "Jesi li videla kojim putem je otišao?" upitao je Hamiltonovu preko radija. Nije bilo odgovora. "Beti?"
<BR>&nbsp;&nbsp;&nbsp;&nbsp;&nbsp;Krenuo je niz hodnik, zastao i okrenuo se. Ove stvari duboko zalaze. Mogao bi večno da luta po njima. Vratio se napolje na terasu. Hamiltonove nije bilo na vidiku.
<BR>&nbsp;&nbsp;&nbsp;&nbsp;&nbsp;U nedostatku bilo kakvog boljeg plana, sledio je stazu. Neposredno iza ukrasnog žbuna božikovine, zaustavila ga je u mestu prizor koji kao da je poticao pravo iz dela Vilijema Blejka.
<BR>&nbsp;&nbsp;&nbsp;&nbsp;&nbsp;Čovek je skinuo košulju i sandale i na sebi imao samo kratke pantalone. Čučao je na vrhu stene, budan, strpljiv, i jeo paradajz. Čelična cev bila mu je koso položena preko kolena kao štap ili skiptar, a ispleo je i neku vrstu krune od platinijumske žice sa hiperprovodničkim čipovima, vrednim pravo bogatstvo, koji su mu visili preko čela. Izgledao je baš kao kakva kraljevska životinja.
<BR>&nbsp;&nbsp;&nbsp;&nbsp;&nbsp;Mirno je zurio je u Gintera, ne trepćući.
<BR>&nbsp;&nbsp;&nbsp;&nbsp;&nbsp;Gintera je prošla jeza. Čovek je delovao manje ljudski nego čovekoliki majmun, vešt na svoj način, ali bezuman. Osećao se kao da preko eona zuri u pradedu majmuna, koji čuči na rubu svesti. Zgrabio ga je nevoljni osećaj praznovernog straha. Da li se ovo događa kada se uklone više mentalne funkcije? Da li arhetip leži tik ispod kože i čeka priliku da se pojavi?"
<BR>&nbsp;&nbsp;&nbsp;&nbsp;&nbsp;"Tražim prijatelja", reče on. "Jednu ženu u G5 odelu kao što je moje? Jeste li je videli? Tragala je za tri..." Zastao je. Čovek je prazno gledao u njega. "Oh, nije važno."
<BR>&nbsp;&nbsp;&nbsp;&nbsp;&nbsp;Okrenuo se i krenuo dalje.
<BR>&nbsp;&nbsp;&nbsp;&nbsp;&nbsp;Posle nekog vremena, izgubio je svaki osećaj trajanja. Postojanje se rasparčalo u nepovezane slike: čovek presavijen gotovo nadvoje ceri se i stiska žutu gumenu patkicu. Žena koja skače iza monitora vazduha kao lutka iz kutije, vrišti i maše rukama. Stara prijateljica ispružena na tlu plače slomljene noge. Kada je pokušao da joj pomogne, uplašeno je otpuzala od njega. Nije mogao da joj priđe, a da ne nanese još više štete. "Ostani tu", rekao je. "Naći ću pomoć." Pet minuta kasnije shvatio je da se izgubio i da nema pojma kako da se vrati do nje. Došao je do stepenica koje su vodile nazad na najniži nivo. Nije bilo razloga da siđe njima. Nije bilo razloga ni da ne siđe. Sišao je.
<BR>&nbsp;&nbsp;&nbsp;&nbsp;&nbsp;Tek što je stigao do kraja stepenica, kada neko u luksuznom odelu boje lavande projuri pored njega.
<BR>&nbsp;&nbsp;&nbsp;&nbsp;&nbsp;Ginter je bradom uključio radio u šlemu.
<BR>&nbsp;&nbsp;&nbsp;&nbsp;&nbsp;"Zdravo!" Odelo boje lavande se osvrnu - vizir mu je nalikovao na ploču opsidijana - ali ne stade. "Znate li gde su svi nestali? Potpuno sam se izgubio. Kako da saznam šta treba da radim?" Odelo boje lavande zaroni u tunel.
<BR>&nbsp;&nbsp;&nbsp;&nbsp;&nbsp;Slabašno, dopro je glas: "Pokušaj u kancelariji upravnika grada."
<BR>
<BR>&nbsp;&nbsp;&nbsp;&nbsp;&nbsp;Kancelarija upravnika grada bila je tesna kockica na udaljenosti od osmine kilometra u dubini zamršenog lavirinta administrativnih i servisnih tunela. Nikada nije bila naročito važna u shemi stvari. Osnovne dužnosti upravnika grada bile su održavanje zaliha vazduha i vode i pravljenje planova inspekcija vazdušnih komora - funkcije koje bi bilo koji kompjuter bolje obavljao samo da su se usudili da ih povere mašini. Prostorija verovatno nikada nije bila tako puna kao sad. Desetine ljudi opremljenih za potpuni vakuum prelivalo se i u hol, zabrinuto slušajući kako se Ekatarina savetuje sa gradskim Programom kriznog upravljanja. Ginter se progurao što je bliže mogao; čak i tako, jedva da ju je video.
<BR>&nbsp;&nbsp;&nbsp;&nbsp;&nbsp;"...komore, farme i javna dobra, i stavili smo pod ključ sve daljinske. Šta je sledeće?"
<BR>&nbsp;&nbsp;&nbsp;&nbsp;&nbsp;Ekatarinin PC visio je sa njene radne opreme i pojačavao nemi glas PKU-a. "Sad kad je ustanovljena elementarna kontrola, industrijski sektor mora biti drugi na redu. Fabrike treba staviti pod ključ. Reaktori se moraju ugasiti. Nema dovoljno nadzornika da bi nastavili da rade. Fabrike imaju konzervirajuće programe koji su dostupni na zahtev.
<BR>&nbsp;&nbsp;&nbsp;&nbsp;&nbsp;Treće, ne mogu se zanemariti farme. Petnaest minuta bez kiseonika i celokupna tilapia će uginuti. Kalimari su još osetljiviji. Moraju se odmah odrediti tri iskusne poljoprivredne komponente. Udvostručite taj broj ako imate samo neiskusne komponente. Savetodavni softver je dostupan. Kakvi su vam resursi?"
<BR>&nbsp;&nbsp;&nbsp;&nbsp;&nbsp;"Ja ću se vratiti na to. Šta još?"
<BR>&nbsp;&nbsp;&nbsp;&nbsp;&nbsp;"Šta je s ljudima?" upita ratoborno jedan čovek. "Zašto se, kog vraga, toliko brinete o fabrikama, kad su naši ljudi u stanju u kome jesu."
<BR>&nbsp;&nbsp;&nbsp;&nbsp;&nbsp;Izmailova oštro podiže pogled. "Ti si jedan od istraživačkih elemenata Čangove? Šta ćeš ti ovde? Zar nemaš dovoljno posla?" Osvrnula se unaokolo, kao da se naglo probudila iz sna. "Svi vi! Šta čekate?"
<BR>&nbsp;&nbsp;&nbsp;&nbsp;&nbsp;"Ne možeš nas se tek tako rešiti. Ko je tebe unapredio u glavnokomandujućeg? Mi ne moramo da slušamo tvoja naređenja."
<BR>&nbsp;&nbsp;&nbsp;&nbsp;&nbsp;Posmatrači su se nervozno vrpoljili, ne udaljavajući se, očekujući da se ugledaju jedni na druge. Odela su im bila praktično jednaka u ovoj gužvi, šlemovi prazni i bezizražajni. Ličili su na mnoštvo pokretnih jaja.
<BR>&nbsp;&nbsp;&nbsp;&nbsp;&nbsp;Raspoloženje gomile balansiralo je jedan tren na ivici prihvatanja i besa, pripravno da padne na bilo koju stranu dodirom perceta. Ginter podiže ruku. "Glavnokomandujući!" glasno reče. "Ovde redov Vajl! Čekam naređenje. Recite mi šta da radim."
<BR>&nbsp;&nbsp;&nbsp;&nbsp;&nbsp;Smeh se prolomio prostorijom i napetost se smanjila. Ekatarina reče: "Uzmi najbližeg do sebe i počnite da sklanjate ugrožene iz administrativnih područja. Izvetite ih na otvoreno, gde će teže da naude sami sebi. Kad god ispraznite prostoriju ili hodnik, dobro je zbravite. Jasno?"
<BR>&nbsp;&nbsp;&nbsp;&nbsp;&nbsp;"Da, gospođo." Potapšao je po najbližem odelu i njegov šlem odsečno klimnu. Ali kad se okrenuo da ode, put mu je bio zakrčen gomilom tela.
<BR>&nbsp;&nbsp;&nbsp;&nbsp;&nbsp;"Ti", Ekatarina je uprla prstom. "Idi do komora farmi i penom ih zatvori; neću da se ni slučajno zaraze. Svi koji imaju iskustva sa radom fabrika - a to je, mislim, većina nas - trebalo bi da nađu daljinskog i krenu da ih zatvaraju. PKU će pomoći u navođenju. Ako nemate ništa drugo da radite, prionite na raščišćavanje hodnika. Sazvaću opšti sastanak kada sastavimo opsežniji plan delovanja." Zastala je. "Šta sam izostavila?"
<BR>&nbsp;&nbsp;&nbsp;&nbsp;&nbsp;Na iznenađenje, odgovorio joj je PKU: "U gradu ima dvadeset tri deteta, od toga dva sedmogodišnja prelegalna, a ostatak su petogodišnjaci ili mlađi, potomci trajno registrovanih lunarnih elemenata. Trajne direktive su da deci treba posvetiti posebnu brigu i zaštitu. Kapela na trećem nivou može da se pretvori u prihvatni centar. Treba proneti glas da se deca odvode tamo, čim se pronađu. Dodeli jednom pouzdanom pojednicu nadzor nad njima."
<BR>&nbsp;&nbsp;&nbsp;&nbsp;&nbsp;"Bože moj, da." Okrenula se prema ratobornom čoveku iz Centra i odrezala: "Uradi to."
<BR>&nbsp;&nbsp;&nbsp;&nbsp;&nbsp;Oklevao je, a onda ironično salutirao i okrenuo da pođe.
<BR>&nbsp;&nbsp;&nbsp;&nbsp;&nbsp;To je probilo led. Gomila je počela da se razilazi. Ginter i njegov par u radu - ispostavilo se da je to Liza Nagenda, 'površinski pacov' kao i on sam - krenuli su na posao.
<BR>&nbsp;&nbsp;&nbsp;&nbsp;&nbsp;Potonjih godina, Ginter će se sećati ovog razdoblja kao vremena kad mu je život ušao u mračni tunel. Duge, grozomorne sate, on i Liza proveli su vukući se od kancelarija do magacina, boreći se da udalje ugrožne sa korporacijskih područja i izvedu ih na svetlost dana.
<BR>&nbsp;&nbsp;&nbsp;&nbsp;&nbsp;Ugroženi nisu sarađivali.
<BR>&nbsp;&nbsp;&nbsp;&nbsp;&nbsp;Prvih nekoliko prostorija u koje su ušli bile su prazne. U četvrtoj, žena smućenog izgleda besno je prebirala po ladicama i registrima i razbacivala njihov sadržaj. Pod je bio sav u neredu. "Unutra je negde", rekla je mahnito.
<BR>&nbsp;&nbsp;&nbsp;&nbsp;&nbsp;"Šta je unutra, dušo", smirujuće je rekao Ginter. Morao je da glasno govori da bi se čuo kroz šlem. "Šta tražiš?"
<BR>&nbsp;&nbsp;&nbsp;&nbsp;&nbsp;Zabacila je glavu, uz vragolast, zadovoljan osmeh. Obema rukama zagladila je kosu, visoko odignutih laktova, potiskujući je pravo preko lobanje, a zatim gurajući slobodne pramenove iza ušiju. "Nije važno, jer sam sigurna da ću sad da nađem. Pojavila su se dva skarabeja, a između njih gorući Sunčev disk; to je dobro znamenje, a da ne pominjem da je analogija za seks. Ja sam upražnjavala seks, sve što čovek može da poželi, u doba od devet godina, bludničeći iza šupe s kraljem guštera. Šta me je bilo briga? Tada sam imala krila i mislila da mogu da letim."
<BR>&nbsp;&nbsp;&nbsp;&nbsp;&nbsp;Ginter se malo približio. "Pričaš gluposti."
<BR>&nbsp;&nbsp;&nbsp;&nbsp;&nbsp;"Znaš, Tolstoj je rekao da u šumi iza njegove kuće postoji jedan zeleni štap koji će, kada jednom bude pronađen, prouzrokovati da svi ljudi vole jedni druge. Verujem u taj zeleni štap kao u osnovno načelo fizičkog postojanja. Vaseljena postoji u matrici od četiri dimenzije koje možemo da pojmimo i sedam koje ne možemo, zbog čega doživljavamo mir i bratstvo kao pojavu sedmodimenzionog zelenog štapa."
<BR>&nbsp;&nbsp;&nbsp;&nbsp;&nbsp;"Moraš da me saslušaš."
<BR>&nbsp;&nbsp;&nbsp;&nbsp;&nbsp;"Zašto? Reći ćeš mi da je Hitler mrtav? Ne verujem u ta sranja."
<BR>&nbsp;&nbsp;&nbsp;&nbsp;&nbsp;"Diži ruke", reče Nagenda. "Ne možeš se raspravljati s nekim ko je otkačio. Zgrabi je za ruke i da je izbacimo napolje."
<BR>&nbsp;&nbsp;&nbsp;&nbsp;&nbsp;Međutim, to nije bilo tako lako. Žena ih se bojala. Kad god bi joj prišli, uplašeno se izmicala. Dok su polako prilazili, nisu mogli da je sateraju u ugao, a kada su oboje pojurili, ona je preskočila sto, a onda se zavukla u prostor za noge. Nagenda ju je zgrabila za noge i povukla. Žena je zakukala i stisnula se uz kolena Nagendinog odela. "Puštaj me", zareža Liza. "Gintere, skini ovu ludakinju s mojih prokletih nogu."
<BR>&nbsp;&nbsp;&nbsp;&nbsp;&nbsp;"Nemojte da me ubijete!" vrištala je žena. "Uvek sam dvaput glasala... znate da jesam. Rekla sam im da ste gangsteri, ali sam pogrešila. Ne izbijajte mi kiseonik iz pluća!"
<BR>&nbsp;&nbsp;&nbsp;&nbsp;&nbsp;Izveli su ženu iz kancelarije, a onda je ponovo izgubili kada se Ginter okrenuo da zaključa vrata. Odlepršala je niz hodnik sa Nagendom za petama. Onda je uletela u jednu drugu kancelariju i morali su da počnu sve iz početka.
<BR>&nbsp;&nbsp;&nbsp;&nbsp;&nbsp;Trebalo im je više od sata da izvedu ženu iz hodnika i puste je u park. Za razliku od toga, troje sledećih brzo su rešili. Onaj naredni opet je bio naporan, a ispostavilo se da je peta ponovo žena koju su prvo sreli, a koja je odlutala nazad da potraži svoju kancelariju. Kada su je opet odveli na otvoreno, Liza Nagenda reče: "To je četvoro otkačenih - ostalo ih je još tri hiljade osamsto pedeset osam."
<BR>&nbsp;&nbsp;&nbsp;&nbsp;&nbsp;"Vidi..." počeo je Ginter. A onda je začuo Krišnin glas preko primopredajnog čipa, krut i prenaglašeno jasan. "Neka se smesta svi upute do središnjeg jezera na organizacioni sastanak. Ponavljam: smesta idite do jezera. Odmah pođite do jezera." Očigledno je govorio preko privremeno postavljenog predajnika. Zvuk je bio loš, a glas preko čipa brujao mu je i praštao.
<BR>&nbsp;&nbsp;&nbsp;&nbsp;&nbsp;"Dobro, važi, shvatila sam", reče Liza. "Sad možeš da zaćutiš."
<BR>&nbsp;&nbsp;&nbsp;&nbsp;&nbsp;"Molim vas, smesta pođite do jezera. Svi treba da odmah pođu do središnjeg..."
<BR>&nbsp;&nbsp;&nbsp;&nbsp;&nbsp;"Ššš."
<BR>&nbsp;&nbsp;&nbsp;&nbsp;&nbsp;Kad su izišli u park, na otvorenim površinama već su se tiskali ljudi. Ali ne samo prilike u odelima onih koji su se spasli. Svi ugroženi pojavljivali su se iz pećina i hodnika Samostalnosti. Hodali su prema jezeru slepo, nesigurno, kao da su tek zazvani iz groba. Nivo tla ispunjavao se ljudima.
<BR>&nbsp;&nbsp;&nbsp;&nbsp;&nbsp;"Mater mu jebem", reče Ginter, čudeći se.
<BR>&nbsp;&nbsp;&nbsp;&nbsp;&nbsp;"Gintere?" upita Nagenda. "Šta se to događa?"
<BR>&nbsp;&nbsp;&nbsp;&nbsp;&nbsp;"Primopredajni čipovi. Mater mu jebem, trebalo je samo da im se obratimo preko čipova. Uradiće sve što im glasovi u glavi kažu da urade."
<BR>&nbsp;&nbsp;&nbsp;&nbsp;&nbsp;Tle oko jezera bilo je tako ispunjeno ljudima da je Ginter imao problema da uoči bilo koje drugo odelo. Onda je ugledao priliku u odelu kako stoji na ivici drugog nivoa i široko maše. Odmahnuo je i uputio se prema stepenicama.
<BR>&nbsp;&nbsp;&nbsp;&nbsp;&nbsp;Kad je stigao do drugog nivoa, poprilična grupa neugroženih već se bila skupila. Sve više i više njih se pojavljivalo, vođeno grupisanjem odela. Najzad, Ekatarina progovori preko otvorenog kanala njenog radija u odelu.
<BR>&nbsp;&nbsp;&nbsp;&nbsp;&nbsp;"Nema razloga da čekamo da se svi okupimo. Mislim da su svi dovoljno blizu da bi me čuli. Sedite, odmorite malo, svi ste to zaslužili." Ljudi su se spustili na travu. Neki su se ispružili na leđa ili stomak, sve u odelu. Većina je samo sedela.
<BR>&nbsp;&nbsp;&nbsp;&nbsp;&nbsp;"Srećnim slučajem, otkrili smo način na koji možemo da kontrolišemo naše ugrožene prijatelje." Slabo tapšanje. "Ali pred nama je još mnogo problema, a sve njih neće biti tako lako rešiti. Svi smo mi videli ono očigledno. Sada moram da vam kažem ono gore. Ako na Zemlji krene potpuni termonuklearni rat, mi ćemo, verovatno decenijama, biti potpuno i sveobuhvatno odsečeni."
<BR>&nbsp;&nbsp;&nbsp;&nbsp;&nbsp;Žagor je prošao gomilom.
<BR>&nbsp;&nbsp;&nbsp;&nbsp;&nbsp;"Šta ovo znači? Osim trenutnih neugodnosti - nema više luksuzne robe, nema više svilenih košulja, nema novog semenja, nema novih videa, nema povratka kući onima koji još nisu rešili da ostanu - izgubićemo i mnogo toga što nam je potrebno za opstanak. Sve naše sposobnosti mikrofabrikovanja potiču od švajcarskih orbitalnih stanica. Zalihe vode dovoljne su nam za godinu dana, ali sićušne količine gube se na rđu i odlaze u vakuum svaki put kada neko uđe ili iziđe kroz vazdušnu komoru, a te količine su nam neophodne za postojanje.
<BR>&nbsp;&nbsp;&nbsp;&nbsp;&nbsp;Međutim, mi možemo da opstanemo. Možemo da dobijemo sirov vodonik i kiseonik iz regolita i da ih sagorimo da bismo stvorili vodu. Već pravimo sopstveni vazduh. Možemo i bez najvećeg dela nanoelektronike. Možemo da napredujemo i razvijamo se, čak i ako Zemlja... čak i ako se dogodi ono najgore. Ali da bismo to učinili, biće nam potrebna sva naša proizvodna sposobnost, kao i sva nadzorna sposobnost. Moramo ne samo da obnovimo naše fabrike, već i da nađemo načina da obnovimo naše ljude. U danima koji nas očekuju biće i više nego premnogo posla za sve nas."
<BR>&nbsp;&nbsp;&nbsp;&nbsp;&nbsp;Nagenda dodirnu svojim šlemom Ginterov i prmrmlja: "Kakva budalaština."
<BR>&nbsp;&nbsp;&nbsp;&nbsp;&nbsp;"Daj, 'oću da čujem ovo."
<BR>&nbsp;&nbsp;&nbsp;&nbsp;&nbsp;"Srećom, Program kriznog upravljanja sadrži planove za tačno ovakvu situaciju. Prema njegovim podacima, koji su možda nepotpuni, ja posedujem više iskustva u vojnom komandovanju od bilo kog drugog funkcionalnog. Da li neko želi da ovo dovede u pitanje?" Sačekala je, ali niko ništa nije rekao. "Za vreme opasnosti preći ćemo na kvazivojno ustrojstvo. Ovo isključivo iz organizacionih razloga. Za oficire neće biti nikakvih povlastica, a vojno ustrojstvo prestaće odmah po razrešenju našeg sadašnjeg problema. To je važnije od svega."
<BR>&nbsp;&nbsp;&nbsp;&nbsp;&nbsp;Nakratko je spustila pogled na svoj PC. "U tu svrhu, ustanovaljam ispod sebe trijumvirat potčinjenih oficira, koji će se sastojati od: Karlosa Diaza-Rodrigeza, Miiko Ezumi i Vila Posnera. Ispod njih biće devet oficira, svaki odgovoran za jedinicu od ne više od deset pojedinaca."
<BR>&nbsp;&nbsp;&nbsp;&nbsp;&nbsp;Pročitala je imena. Ginter je bio dodeljen Četvrtoj jedinici, grupi Bet Hamilton. Onda Ekatarina reče: "Svi smo umorni. Grupa u Centru pripremila je postupak dekontaminacije, kuhinju i nekakve spavaonice. Jedinice Jedan, Dva i Tri ostaće ovde još četiri sata, a onda se povući na pun osmočasovni san. Jedinice od Četiri do Devet mogu da se vrate u Centar na obrok i četvoročasovni san." Zastala je. "To je to. Hajde sad, pođite i malo sklopite oči."
<BR>&nbsp;&nbsp;&nbsp;&nbsp;&nbsp;Začuli su se pojedinačni uzvici oduševljenja, koji nisu proizveli utisak, pa su zamrli. Ginter je ustao. Liza Nagenda ga je prijateljski stisnula za dupe, a kada je on krenuo na desno, povukla ga je za ruku i usmerila ga na levo, prema servisnim eskalatorima. Lagodno prisno, stavila mu je ruku oko struka.
<BR>&nbsp;&nbsp;&nbsp;&nbsp;&nbsp;Poznavao je momke koji su spavali sa Lizom Nagendom i svi oni su se slagali da je ona čangrizava, posesivna, histerična, besmisleno emocionalna. Ali šta ima veze. Bilo je to lakše nego odbiti.
<BR>&nbsp;&nbsp;&nbsp;&nbsp;&nbsp;Odvukli su se.
<BR>
<BR>&nbsp;&nbsp;&nbsp;&nbsp;&nbsp;Bilo je previše toga da se uradi. Radili su do iscrpljenosti - ali to nije bilo dovoljno. Uspostavili su sistem radio-prenosa uskog opsega za PKU i slali mikrotalasne poruke nazad u Centar da bi on mogao da što delotvornije usmerava njihove napore - ali ni to nije bilo dovoljno. Neprestano su se organizovali i preuređivali. Ali opterećenje je bilo preveliko i nesreće su bile neizbežne.
<BR>&nbsp;&nbsp;&nbsp;&nbsp;&nbsp;Pola preostalih šinskih topova - malih uređaja korišćenih za isporuku sirovih i polufabrikovanih materijala iznad brda i preko zaliva - teško je oštećeno kada je podnevno Sunce savilo njihove aluminujumske šine; štitnici protiv Sunca nisu bili namešteni na vreme. Nepoznat broj buldožerskih robota odlutao je sa površinskih kopova i po svoj prilici bio izgubljen. Teško se moglo odrediti koliko njih, jer su inventarski podaci bili zbrkani. Nije se moglo verovati ni u kakvu hranu uskladištenu u Samostalnosti; obroci u centru morali su biti požnjeveni pravo sa farmi i iznošeni kroz komore za slučaj opasnosti. Jedna neiskusna farmerka pogrešila je prilikom upravljanja svojim daljinskim i deset rezervoara akvakulture isparilo je u vakuum, izbacujući na površinu u obliku gejzira devet hiljada ribica veličine prsta. Na Posnerovo naređenje, oprema daljinskih upravljača žurno je spakovana i prebačena u Centar. Kada je raspakovana, na većini su bile oštećene zglobne ruke.
<BR>&nbsp;&nbsp;&nbsp;&nbsp;&nbsp;Bilo je i malih pobeda. U svojoj drugoj smeni, Ginter je otkrio četrnaest bala pamuka u vakuumskom spremištu i naložio montažeru da sašije futone za Centar. To je značilo kraj spavanju na golom podu i učinilo od njega lokalnog heroja tokom ostatka tog dana. U Centru nije bilo dovoljno toaleta; Diaz-Rodrigez naredio je da se donesu dodatni iz zaklona od oluja protuberanci u fabrikama. Huriel Garza je otkrio da je nadaren za kuvanje sa ograničenim zalihama.
<BR>&nbsp;&nbsp;&nbsp;&nbsp;&nbsp;Međutim, gubili su tle pod nogama. Ugroženi su bili nepredvidljivi, a bilo ih je posvuda. Jedan ludi analitičar sistema, slušajući glasove u glavi, bacio je u jezero nekoliko barela ulja za podmazivanje. Filtri za vodu su se zapušili i potoci su morali da budu zatvoreni dok se ne poprave. Jedna doktorka nekako je uspela da se zadavi sopstvenim dijagnostičkim aparatom. Ekologiju grada teško su ugrožavali slučajevi vandalizma.
<BR>&nbsp;&nbsp;&nbsp;&nbsp;&nbsp;Konačno, neko se setio da uspostavi glasovnu petlju za neprekidno emitovanje. "Ja sam miran", pričalo je. "Ja sam spokojan. Ne želim ništa da radim. Srećan sam tamo gde sam."
<BR>&nbsp;&nbsp;&nbsp;&nbsp;&nbsp;Ginter je radio sa Lizom Nagendom, pokušavajući da ponovo uspostavi tečenje potoka, kada se začula petlja. Podigao je pogled i video kako se neugodna tišina širi nad Samostalnošću. Uz i niz terase, otkačenjaci su stajali u pozama krajnje i potpune pasivnosti. Jedini pokreti dolazili su od malog broja odela koja su kao pčelice zujale oko novih katatoničara.
<BR>&nbsp;&nbsp;&nbsp;&nbsp;&nbsp;Liza je stavila ruke na bokove. "Super. Sad ćemo morati da ih hranimo."
<BR>&nbsp;&nbsp;&nbsp;&nbsp;&nbsp;"Hej, daj o'ladi malo, važi? Ovo je prva dobra vest koju sam čuo, već ni sam ne znam od kada."
<BR>&nbsp;&nbsp;&nbsp;&nbsp;&nbsp;"Ne vredi to ništa, srculence. To je samo jedno te isto."
<BR>&nbsp;&nbsp;&nbsp;&nbsp;&nbsp;Bila je u pravu. Ginter je to, na žalost, znao. Jedan beznadežan zadatak bio je zamenjen drugim.
<BR>
<BR>&nbsp;&nbsp;&nbsp;&nbsp;&nbsp;Umorno se oblačio za treći dan, kada ga je Hamiltonova zaustavila i rekla: "Vajle! Znaš li nešto o ektrotehnici?"
<BR>&nbsp;&nbsp;&nbsp;&nbsp;&nbsp;"Ne, ne baš. Mislim, umem da sređujem struju u kamionu, a možda i da postavim mikrotalasni relej, takve stvari, ali..."
<BR>&nbsp;&nbsp;&nbsp;&nbsp;&nbsp;"Poslužiće. Pusti to što radiš i pomozi Krišni da uspostavi sistem za kontrolu otkačenjaka. Da nekako možemo upravljati svakim pojedincem."
<BR>&nbsp;&nbsp;&nbsp;&nbsp;&nbsp;Smestili su radnju u staru Krišninu laboratoriju. Ostaci starih bezbednosnih standarda još su se vukli i nikome nije bilo dozvoljeno da tamo spava. Stoga je prostorija bila predivno uredna i čista, opremljena laboratorijskom opremom urađenom na orbiti sa glatkim, bezličnim površinama. Bio je to povratak u vreme pre meteža i ludila. Da nije bilo vonja novog tunela, oštrog, sirovog mirisa sečene stene koju je vazduh prenosio, bilo bi moguće pretvarati se da se ništa nije dogodilo.
<BR>&nbsp;&nbsp;&nbsp;&nbsp;&nbsp;Ginter je stajao u opremi za teleprisustvo i upravljao daljinskim kroz apartmane Samostalnosti. Ličili su na bezbroj nepovezanih ćelija haosa. Ušao je u jedan i pronašao reči BUDA = KOSMIČKA INERCIJA nažvrljane na zidu nečim što je ličilo na ljudski izmet. Jedna žena sedela je na futonu, kidala pune šake bele tvari iz nje i bacala ih uvis. Pamuk je prekrivao prostoriju kao svež sneg. Sledeći apartman bio je prazan i čist, a mikrofabrički komplet blistao se na polici. "Ovim te nacionalizujem u ime Narodne Provizorne Republike Samostalnosti i ugnjetavanih masa gde god da su", ironično je rekao. Daljinski ga je oprezno podigao. "Jesi li gotov s tom shemom čipa?"
<BR>&nbsp;&nbsp;&nbsp;&nbsp;&nbsp;"Neće trebati još puno", reče Krišna.
<BR>&nbsp;&nbsp;&nbsp;&nbsp;&nbsp;Gradili su prototip kontrolera. Ideja je bila da kodiraju svaki PC, da bi PKU mogao da ga identifikuje i obraće se njegovom vlasniku lično. Spuštajući napon, mogli su da ograniče prenosni domet na metar i po, tako da svaka ugrožena osoba dobije lična naređenja. Postojeći čipovi, međutim, bili su prvorazredni, visoko-osetljivi proizvodi Švajcarskih obitalnih stanica i nisu mogli da podržavaju ekscentrična napajanja. Morali su da se zamene.
<BR>&nbsp;&nbsp;&nbsp;&nbsp;&nbsp;"Ali ne shvatam kako možeš da očekuješ da će moći da bilo šta korisno rade. Mislim, potrebni su nam nadzornici. Ne nadaš se, valjda, da ćeš od njih dobiti suvislu misao."
<BR>&nbsp;&nbsp;&nbsp;&nbsp;&nbsp;Nagnut nad svoj PC, Krišna nije odmah odgovorio. Onda je rekao: "Znaš li kako jogi zaustavlja svoje srce? Istraživali smo to kada sam bio na postdiplomskim studijama. Zatražili smo od jogi Premananda da zaustavi srce u trenutku kada je prikačen na naše instrumente i on se ljubazno odazvao. Imali smo sve najsavremenije skenere mozga, ali se ispostavilo da su najzanimljiviji nalazi snimljeni na EKG-u.
<BR>&nbsp;&nbsp;&nbsp;&nbsp;&nbsp;Otkrili smo da se jogijevo srce nije usporilo, kako smo očekivali, već da je pre krenulo sve brže i brže, dok nije dostiglo svoje fizičke granice i počelo da fibrilira. On nije usporio srce; on ga je ubrzao. Ono nije stalo, već je ušlo u spazam.
<BR>&nbsp;&nbsp;&nbsp;&nbsp;&nbsp;Posle testiranja, upitali smo ga da li je znao za to. Rekao je da nije, a to je ono najzanimljivije. Bio je ljubazan po tom pitanju, ali očigledno je smatrao da naši nalazi nisu previše značajni."
<BR>&nbsp;&nbsp;&nbsp;&nbsp;&nbsp;"Hoćeš da kažeš..."
<BR>&nbsp;&nbsp;&nbsp;&nbsp;&nbsp;"Problem sa šizofreničarima je taj što se u njihovoj glavi toliko toga odigrava. Previše glasova. Previše ideja. Oni ne mogu da usredsrede pažnju na jedan jedini lanac misli. Ali greška bi bilo smatrati ih nesposobnim za složeno razmišljanje. U stvari, oni blistavo razmišljaju. Njihovi mozgovi naprosto rade sa tako visokom delotvornošću da oni ne uspevaju da suvislo organizuju svoje misli.
<BR>&nbsp;&nbsp;&nbsp;&nbsp;&nbsp;Primoredajni čip obezbeđuje još jedan glas, ali glasniji, uporniji. Zato mu se pokoravaju. On se probija kroz tu buku, obezbeđuje žižu, služi kao matrica oko koje može da se iskristališe misao."
<BR>&nbsp;&nbsp;&nbsp;&nbsp;&nbsp;Daljinski je otključao vrata konferencijske sale duboko u administrativnim tunelima. Osam mikrofabrika čekalo je uredno poređano na konferencijskom stolu. Dodao je devetu, okrenuo se i otišao, zaključavši vrata za sobom. "Znaš", reče Ginter, "sve te razrađene mere opreza možda su nepotrebne. Šta god da je upotrebljeno protiv Samostalnosti možda više nije u vazduhu. Možda nikada nije ni bilo u vazduhu. Možda je bilo u vodi ili tako nešto."
<BR>&nbsp;&nbsp;&nbsp;&nbsp;&nbsp;"Oh, nema sumnje da je tamo, na milione njih. Imamo posla sa šizomimetičkim mašinama koje se prenose vazduhom. Projektovane su da neograničeno dugo ostanu u vazduhu."
<BR>&nbsp;&nbsp;&nbsp;&nbsp;&nbsp;"Šizomimetička mašina? Šta je to, kog vraga?"
<BR>&nbsp;&nbsp;&nbsp;&nbsp;&nbsp;Rastreseno jednoličnim glasom, Krišna reče: "Šizomimetička mašina je strateško nesmrtonosno oružje sa snažnim psihološkim udarnim dejstvom. Ona ne samo da onesposobljava svoje ciljeve, već postavlja nesrazmerno težak teret na neprijateljske snage i materijalnu podršku u brizi za žrtve. Upravo zbog te vrednosti, ima beskrajno demoralizirajuće dejstvo na one koji su u dodiru sa žrtvama, posebno na one koji su uključeni u brigu oko njih. Stoga je naročito poželjno kao strateško oružje." Moguće da je navodio upustvo za upotrebu.
<BR>&nbsp;&nbsp;&nbsp;&nbsp;&nbsp;Ginter je utonio u razmišljanje o tome. "Sazivanje sastanka preko čipova nije bilo greška, zar ne? Znao si da će to upaliti. Znao si da će se povinovati glasu koji im govori pravo u mozak."
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Ovo sranje je zakuvano u Centru, zar ne? To je ono o čemu nisi smeo da govoriš."
<BR>&nbsp;&nbsp;&nbsp;&nbsp;&nbsp;"Deo toga."
<BR>&nbsp;&nbsp;&nbsp;&nbsp;&nbsp;Ginter je isključio svoju opremu i pogasio sočiva. "Nosi se, Krišna! Nosi se pravo u Pakao, kurčino glupa!"
<BR>&nbsp;&nbsp;&nbsp;&nbsp;&nbsp;Krišna je podigao pogled sa onoga što je radio, zbunjen. "Jesam li rekao nešto pogrešno?"
<BR>&nbsp;&nbsp;&nbsp;&nbsp;&nbsp;"Ne! Nisi rekao ni jednu jedinu jebenu pogrešnu stvar - samo je zbog tebe četiri hiljade ljudi skrenulo s uma, ništa više! Probudi se i dobro pogledaj šta ste vi manijaci uradili sa vašim istraživanjem oružja!"
<BR>&nbsp;&nbsp;&nbsp;&nbsp;&nbsp;"To nije bilo istraživanje oružja", blago reče Krišna. Povukao je dugačku, zamršenu linuju na shemi. "Ali kada je čisto istraživanje finansirano od strane vojske, vojska traži i vojnu primenu istraživanja. Tako ti je to."
<BR>&nbsp;&nbsp;&nbsp;&nbsp;&nbsp;"U čemu je razlika? Dogodilo se. Ti si odgovoran."
<BR>&nbsp;&nbsp;&nbsp;&nbsp;&nbsp;Sada je krišna zaista sklonio PC u stranu. Govorio je nesvojstveno vatreno. "Gintere, nama je potrebna ova informacija. Shvataš li da pokušavamo da upravljamo tehnološkom civilizacijom uz pomoć mozga koji je evoluirao u neolitu? Ja sam savršeno ozbiljan. Svi smo mi zarobljeni u starim programima lovca-sakupljača, a od njih više nema koristi. Pogledaj šta se događa na Zemlji. Do guše su u ratu koji niko nije želeo da započne i niko ne želi da vodi, i to je pat pozicija koju niko ne može da zaustavi. Ona vrsta razmišljanja koja nas je do toga dovela ne radi više za našu dobrobit. Ona se mora promeniti. A tome smo mi težili - pripitomiti ljudski mozak. Zauzdati ga. Obuzdati.
<BR>&nbsp;&nbsp;&nbsp;&nbsp;&nbsp;Priznajem, naše istraživanje okrenulo se protiv nas. Ali šta je još jedno oružje, među toliko drugih? Da neuroprogrameri nisu bili dostupni, iskoristilo bi se nešto drugo. Senfni gas, možda, ili plutonijumska prašina. Što se toga tiče, mogli su naprosto da naprave rupu u svodu i da puste da se svi ugušimo."
<BR>&nbsp;&nbsp;&nbsp;&nbsp;&nbsp;"Sereš da bi se opravdao, Krišna! Ništa ne može opravdati ono što ste uradili."
<BR>&nbsp;&nbsp;&nbsp;&nbsp;&nbsp;Tiho, ali s ubeđenjem, Krišna reče: "Nikad me nećeš ubediti da naše istraživanje nije možda najvažnija stvar koju je danas moguće obavljati. Moramo da steknemo kontrolu nad ovim čudovištem unutar naših lobanja. Moramo da promenimo naš način razmišljanja." Glas mu se spustio. "Tužno je što ne možemo da se promenimo ako ne preživimo. Ali da bismo preživeli, prvo moramo da se promenimo."
<BR>&nbsp;&nbsp;&nbsp;&nbsp;&nbsp;Posle toga radili su u tišini.
<BR>
<BR>&nbsp;&nbsp;&nbsp;&nbsp;&nbsp;Ginter se probudio iz nemirnog sna i otkrio da je prošlo tek pola vremena za spavanje. Liza je hrkala. Pažljivo, da je ne probudi, obukao se i, bosonog, na vrhovima prstiju iskrao se iz svoje niše i krenuo niz hol. Svetlost u zajedničkoj sobi bila je upaljena i začuo je glasove.
<BR>&nbsp;&nbsp;&nbsp;&nbsp;&nbsp;Ekatarina je podigla pogled u trenutku kada je ušao. Lice joj je bilo bledo i izmučeno. Oko očiju imala je blede kolutove. Bila je sama.
<BR>&nbsp;&nbsp;&nbsp;&nbsp;&nbsp;"Ej, zdravo. Upravo sam razgovarala sa PKU-om." Mišlju je isključila svoj PC. "Sedi."
<BR>&nbsp;&nbsp;&nbsp;&nbsp;&nbsp;Privukao je stolicu i nagnuo se preko stola. Suočen sa njom, otkrio je da ima malih, ali primetnih problema sa disanjem. "Pa. Kako ide?"
<BR>&nbsp;&nbsp;&nbsp;&nbsp;&nbsp;"Uskoro će isprobati vaše kontrolere. Prva količina čipova izići će iz fabrika za oko jedan sat. Mislila sam da ostanem budna da vidim kako rade."
<BR>&nbsp;&nbsp;&nbsp;&nbsp;&nbsp;"Znači, tako je loše?" Ekatarina odmahnu glavom, ne gledajući u njega. "'Ej, 'ajde, čekaš ovde ishode, a vidim da si umorna. Mora da dosta zavisi od ovoga."
<BR>&nbsp;&nbsp;&nbsp;&nbsp;&nbsp;"I više nego što znaš", tmurno je rekla. "Upravo sam prošla kroz brojke. Stvari su lošije nego što možeš da zamisliš."
<BR>&nbsp;&nbsp;&nbsp;&nbsp;&nbsp;Pružio je ruku i dodirnuo njenu hladnu, beskrvnu šaku. Stisnula ga je tako čvrsto da ga je zabolelo. Oči su im se srele i u njima je ugledao sav strah i čuđenje koje je osećao.
<BR>&nbsp;&nbsp;&nbsp;&nbsp;&nbsp;Ustala je, bez reči.
<BR>&nbsp;&nbsp;&nbsp;&nbsp;&nbsp;"Sama sam u niši", reče Ekatarina. Nije puštala njegovu ruku, u stvari, držala ju je tako čvrsto da se činilo da je nikada neće ni pustiti.
<BR>&nbsp;&nbsp;&nbsp;&nbsp;&nbsp;Ginter je dopustio da ga povede.
<BR>
<BR>&nbsp;&nbsp;&nbsp;&nbsp;&nbsp;Vodili su ljubav i tiho pričali o nevažnim stvarima, pa opet vodili ljubav. Ginter je mislio da će ona zadremati odmah posle prvog puta, ali u njoj je bilo puno energije nervoze za tako nešto.
<BR>&nbsp;&nbsp;&nbsp;&nbsp;&nbsp;"Reci mi kada ćeš da svršiš", promrmljala je. "Reci mi kada ćeš da svršiš."
<BR>&nbsp;&nbsp;&nbsp;&nbsp;&nbsp;Prestao je da se pomera. "Zašto uvek to kažeš?"
<BR>&nbsp;&nbsp;&nbsp;&nbsp;&nbsp;Ekatarina ga je zbunjeno posmatrala i on je ponovio pitanje. Onda se nasmejala dubokim, grlenim smehom. "Zato što sam frigidna."
<BR>&nbsp;&nbsp;&nbsp;&nbsp;&nbsp;"Ha?"
<BR>&nbsp;&nbsp;&nbsp;&nbsp;&nbsp;Uzela ga je za ruku i protrljala svoj obraz o nju. Onda je zagnjurila glavu, nastavljajući kretnju preko svog vrata i uz bočnu stranu lobanje. Osetio je na dlanu kratku, golicavu kosu, a onda, iza njenog uha, dve čvoruge ispod kože na mestu gde su ugrađeni biočipovi. Jedan od njih bio je njen primopredajni čip, a drugi... "To je proteza", objasnila je. Oči su joj bile sive i ozbiljne. "Prikačena je na centre za zadovoljstvo. Kada mi je potrebno, mogu da mišlju uključim orgazam. Tako uvek možemo da svršimo u isto vreme." Dok je govorila, polako je pomicala bokovima ispod njega.
<BR>&nbsp;&nbsp;&nbsp;&nbsp;&nbsp;"Ali to znači da ti uopšte nije potrebna bilo kakva vrsta seksualnog podsticaja, zar ne? Možeš po želji da izazoveš orgazam. Dok se voziš autobusom. Ili dok si za stolom. Možeš naprosto da uključiš to i satima da svršavaš."
<BR>&nbsp;&nbsp;&nbsp;&nbsp;&nbsp;Delovala je kao da se zabavlja. "Otkriću ti tajnu. Dok je bilo novo, radila sam takve akrobacije. Svi to rade. Ali čovek to brzo preraste."
<BR>&nbsp;&nbsp;&nbsp;&nbsp;&nbsp;Povređenog ponosa, Ginter reče: "Šta onda ja radim ovde? Ako imaš to, kog ću ti ja vraga?" Krenuo je da se odmiče od nje.
<BR>&nbsp;&nbsp;&nbsp;&nbsp;&nbsp;Ponovo ga je povukla na sebe. "Ti si neka vrsta ugodnosti", reče ona. "Na jedan smišljen način. Dolazi ovamo."
<BR>
<BR>&nbsp;&nbsp;&nbsp;&nbsp;&nbsp;Vratio se do svog futona i počeo da skuplja delove odela. Liza je pospano sela i tupo zurila u njega. "Pa", reče ona. "To je to, zar ne?"
<BR>&nbsp;&nbsp;&nbsp;&nbsp;&nbsp;"Pa, da. Izgleda da sam ostavio nešto nedovršeno. Jednu staru vezu." Oprezno je pružio ruku. "Ne ljutiš se, a?"
<BR>&nbsp;&nbsp;&nbsp;&nbsp;&nbsp;Prenebregavši njegovu ruku, ustala je, naga i besna. "Imaš petlju da staneš tu, a da još nisi stigao ni da obrišeš moj osmeh s kurca, i da kažeš da se ne ljutim? Govno jedno!"
<BR>&nbsp;&nbsp;&nbsp;&nbsp;&nbsp;"Ma, daj, Liza, nije baš tako."
<BR>&nbsp;&nbsp;&nbsp;&nbsp;&nbsp;"Ęavola nije! Zatreskao si se u tu beloguzu rusku ledenu kraljicu i ja odoh u istoriju. Nemoj da misliš da ja ne znam sve o njoj."
<BR>&nbsp;&nbsp;&nbsp;&nbsp;&nbsp;"Nadao sam se da još možemo da ostanemo, znaš, prijatelji."
<BR>&nbsp;&nbsp;&nbsp;&nbsp;&nbsp;"Dobar fazon, govnaru." Stegnula je pesnicu i tresnula ga iz sve snage posred grudi. Suze su mu zaiskrile u očima. "Vuci se odavde. Muka mi je da te gledam."
<BR>&nbsp;&nbsp;&nbsp;&nbsp;&nbsp;Otišao je.
<BR>
<BR>&nbsp;&nbsp;&nbsp;&nbsp;&nbsp;Ali nije spavao. Ekatarina je bila budna i kiptela nad prvim izveštajima koji su stizali u vezi sa novim kontrolnim sistemom. "Oni rade!" vikala je. "Oni rade!" Navukla je svileni kamisol i uzbuđeno šetkala tamo-amo, naga od pojasa. Pubične dlačice bile su joj beli plamen, sa gotovo nevidljivim tragovima manjih dlačica koje su joj dopirale do pupka i mazile slatku unutrašnjost njenih stegana. Umoran, kakav je bio, Ginter je osetio novu žudnju za njom. Na iznuren, ispran način, bio je srećan.
<BR>&nbsp;&nbsp;&nbsp;&nbsp;&nbsp;"Auh!" Poljubila ga je snažno, ne seksualno, i pozvala PKU. "Ponovi sve naše ranije projekcije. Vraćamo naše ugoržene komponente na posao. Prilagodi sve planove rada."
<BR>&nbsp;&nbsp;&nbsp;&nbsp;&nbsp;"Po naređenju."
<BR>&nbsp;&nbsp;&nbsp;&nbsp;&nbsp;"Kako ovo menja naše dugoročne izglede?"
<BR>&nbsp;&nbsp;&nbsp;&nbsp;&nbsp;Program je ćutao nekoliko sekundi, procesujući. Onda je rekao: "Ući ćete u neophodno, ali vrlo opasno stanje oporavka. Prelazite sa visoko stabilne situacije sa malim izgledima u visoko nestabilnu situaciju sa velikim izgledima. Sa više slobodnog vremena, vaše neugrožene komponente brzo će postati nezadovoljne vašom vladom."
<BR>&nbsp;&nbsp;&nbsp;&nbsp;&nbsp;"Šta se događa ako naprosto siđem s položaja?"
<BR>&nbsp;&nbsp;&nbsp;&nbsp;&nbsp;"Izgledi se drastično smanjuju."
<BR>&nbsp;&nbsp;&nbsp;&nbsp;&nbsp;Ekatarina je pognula glavu. "U redu, šta će, najverovatnije, biti naš najteži novi problem?"
<BR>&nbsp;&nbsp;&nbsp;&nbsp;&nbsp;"Neugrožene komponente zahtevaće da saznaju više o ratu na Zemlji. Želeće da se smesta ponovo uspostavi medijski priliv."
<BR>&nbsp;&nbsp;&nbsp;&nbsp;&nbsp;"Mogao bih lako da sredim prijemnik", dobrovoljno se javio Ginter. "Ne neki preterano..."
<BR>&nbsp;&nbsp;&nbsp;&nbsp;&nbsp;"Da se nisi usudio!"
<BR>&nbsp;&nbsp;&nbsp;&nbsp;&nbsp;"Ha? Zašto ne?"
<BR>&nbsp;&nbsp;&nbsp;&nbsp;&nbsp;"Gintere, slušaj ovako: koje su ovde dve najzastupljenije nacije?"
<BR>&nbsp;&nbsp;&nbsp;&nbsp;&nbsp;"Pa, rekao bih da su to Rusi i... auh."
<BR>&nbsp;&nbsp;&nbsp;&nbsp;&nbsp;"Tako je, auh. Za sada, mislim da je najbolje ako niko nije siguran ko bi trebalo da bude čiji neprijatelj." Upitala je PKU: "Kako da postupim?"
<BR>&nbsp;&nbsp;&nbsp;&nbsp;&nbsp;"Dok se situacija ne stabilizuje, ne ostaje vam ništa drugo nego da im skrećete pažnju. Da im mozgovi budu stalno zabavljeni nečim. Ulovite sabotere i organizujte suđenje za ratne zločine."
<BR>&nbsp;&nbsp;&nbsp;&nbsp;&nbsp;"To ne dolazi u obzir. Nema lova na veštice, nema žrtvenih jaganjaca, nema suđenja. Svi smo zajedno u ovom."
<BR>&nbsp;&nbsp;&nbsp;&nbsp;&nbsp;Bezosećajno, PKU reče: "Nasilje je leva ruka vlade. Žurite da odbacite njegove mogućnosti, a da niste ozbiljno razmislili."
<BR>&nbsp;&nbsp;&nbsp;&nbsp;&nbsp;"Neću da raspravljam o tome."
<BR>&nbsp;&nbsp;&nbsp;&nbsp;&nbsp;"Dobro. Ako za sada hoćete da odložite korišćenje sile, mogli biste da se zadržite na lovu na oružje koje je upotrebljeno protiv Samostalnosti. U njegovo pronalaženje i identifikovanje uključili bi se svi, punom snagom, a ne bi bilo neophodno ukazivati na nekog. Takođe, mnogi bi to protunačili u smislu da postoji mogućnost za izlečenje, pa bi se tako podigao opšti moral, a da, zapravo, ne biste morali da lažete."
<BR>&nbsp;&nbsp;&nbsp;&nbsp;&nbsp;Umorno, kao da je ovo nešto kroz šta je već mnogo puta prošla, ona reče: "Zar zaista nema nade da će se izlečiti?"
<BR>&nbsp;&nbsp;&nbsp;&nbsp;&nbsp;"Sve je moguće. Međutim, u svetlosti sadašnjih resursa, to se ne bi moglo smatrati verovatnim."
<BR>&nbsp;&nbsp;&nbsp;&nbsp;&nbsp;Isključijući PKU, Ekatarina je mišlju isključila i PC. Uzdahnula je. "Možda bi to trebalo da uradimo. Tobože da krenemo u poteru za oružjem. Trebalo bi da nešto od toga ispadne."
<BR>&nbsp;&nbsp;&nbsp;&nbsp;&nbsp;Zbunjen, Ginter reče: "Ali to je jedno od oružja Čangove, zar ne? Šizomimetička mašina, je l' tako?"
<BR>&nbsp;&nbsp;&nbsp;&nbsp;&nbsp;"Gde si to čuo?" oštro je upitala.
<BR>&nbsp;&nbsp;&nbsp;&nbsp;&nbsp;"Pa, Krišna je rekao... nije delovalo kao... mislio sam da je to svima dostupno."
<BR>&nbsp;&nbsp;&nbsp;&nbsp;&nbsp;Ekatarinino lice je otvrdnulo. "Programe!" pomislila je.
<BR>&nbsp;&nbsp;&nbsp;&nbsp;&nbsp;PKU se vratio u život. "Spreman."
<BR>&nbsp;&nbsp;&nbsp;&nbsp;&nbsp;"Pronađi Krišnu Narasimana, neugroženog, Jedinica Pet. Smesta želim da razgovaram s njim." Ekatarina je navukla gaćice i šorts i mahnito počela da se oblači. "Gde su mi proklete sandale? Programe! Reci mu da dođe u zajedničku prostoriju. Odmah."
<BR>&nbsp;&nbsp;&nbsp;&nbsp;&nbsp;"Primljeno."
<BR>
<BR>&nbsp;&nbsp;&nbsp;&nbsp;&nbsp;Na Gintertovo iznenađenje, Ekatarini je trebalo više od sata da prinudi Krišnu na poslušnost. Na kraju, međutim, mlada istraživačka komponenta otišla je do sefa, predstavila mu se i otvorila skladišta. "Nije to bilo baš tako bezbedno", reče on, izvinjavajući se. "Da su naši sponzori znali koliko smo puta ostavljali sve otključano da bismo mogli da ulazimo i izlazimo, oni... dobro, nema veze."
<BR>&nbsp;&nbsp;&nbsp;&nbsp;&nbsp;Izvadio je iz vitrine pljosnat metalni pravougaonik veličine dlana. "Najverovatnije je ovo upotrebljeno. To je aerosolna bomba. Biološki agensi se unose ovde, a okida se udaranjem po poleđini ovde. Unutra ima dovoljno pritiska da izbaci agens uvis pedeset stopa. Vazdušna strujanja obavljaju ostalo." Pružio ga je Ginteru koji je užasnuto zurio u njega. "Ne brini, nije napunjena."
<BR>&nbsp;&nbsp;&nbsp;&nbsp;&nbsp;Izvukao je tanku ladicu u kojoj su se nalazili blistavi redovi tankih cilindara od hroma. "U ovima se nalaze same mašine. To je nanooružje tek skinuto sa police. Najmodernije stvari, rekao bih." Prevlačio je vrhom prsta po njima. "Programirali smo svako od njih da stvori različitu mešavinu neurotransmitera. Dopamin, fenciklidin, norepinefrin, acetilholin, met-enkefalin, supstanca P, serotonin... ovde unutra nalazi se dobar komadić Raja, a..." tapnuo je po praznini... "upravo ovde je naš nedostajući deo Pakla." Namrštio se i promrmljao: "Čudno. Zašto nedostaju dva cilindra?"
<BR>&nbsp;&nbsp;&nbsp;&nbsp;&nbsp;"Šta to?" upita Ekatarina. "Nisam čula šta si sad rekao."
<BR>&nbsp;&nbsp;&nbsp;&nbsp;&nbsp;"Oh, ništa važno. Hm, slušaj, možda bi moglo da pomogne kad bih istrgao par dijagrama bioloških veza i pokazao vam hemijsku podlošku ovih stvari."
<BR>&nbsp;&nbsp;&nbsp;&nbsp;&nbsp;"Zaboravi. Neka samo glatko i jednostavno teče. Pričaj nam o tim šizomimetičkim mašinama."
<BR>&nbsp;&nbsp;&nbsp;&nbsp;&nbsp;Trebalo je više od sata da bi im objasnio.
<BR>&nbsp;&nbsp;&nbsp;&nbsp;&nbsp;Mašine su hemijske fabrike veličine molekula, umnogome nalik na montažere u mikrofabrikama. Obezbedila ih je vojska, u nadi da će grupa Čangove pronaći oružje u obliku magle koje bi se moglo raspršiti na putu armije da bi je navelo da promeni odanost. Ginter je nakratko odremao dok je Krišna objašnjavao zašto je to nemoguće i probudio se negde pošto su majušne mašine već našle put do mozga.
<BR>&nbsp;&nbsp;&nbsp;&nbsp;&nbsp;"To je zapravo lažna šizofrenija", objasnio je Krišna. "Prava šizofrenija je predivno složen mehanizam. Ove mašine stvaraju pre neku vrstu jeftine imitacije. One preuzimaju kontrolu nad hemijom mozga i počinju da ispumpavaju dopamin i još nekoliko neuromedijatora. To nije pravi nered, per se. Oni samo održavaju mozak u omamljenom stanju." Zakašljao se. "Shvatate."
<BR>&nbsp;&nbsp;&nbsp;&nbsp;&nbsp;"U redu", reče Ekatarina. "U redu. Kažeš da možeš da reprogramiraš ove stvari. Kako?"
<BR>&nbsp;&nbsp;&nbsp;&nbsp;&nbsp;"Koristimo ono što se u tehnici zove glasničke mašine. One su neka vrsta neuromodulatora - one kažu šizomimetičkim mašinama šta da rade." Izvukao je još jednu ladicu i jednoličnim glasom rekao: "Nestali su."
<BR>&nbsp;&nbsp;&nbsp;&nbsp;&nbsp;"Da se držimo stvari, ako je moguće. Kasnije ćemo se brinuti o tvom inventaru. Pričaj nam o tim glasničkim mašinama. Možeš li da pripremiš dovoljno njih da kažu šizomimetičkim da se isključe?"
<BR>&nbsp;&nbsp;&nbsp;&nbsp;&nbsp;"Ne, iz dva razloga. Prvo, ovi molekuli su proizvedeni u švajcarskim orbitalnim stanicama; mi nemamo industrijsko postrojenje da ih proizvedemo. Drugo, šizomimetičkim je nemoguće reći da se isključe. Oni nemaju dugmad za isključivanje. Oni su pre katalizatori nego prave mašine. Moguće ih je preraditi da stvaraju različite hemikalije, ali..." Zastao je i pogled mu odblude u daljinu. "Majku mu." Dohvatio je svoj PC i dijagram hemijskih veza pojavio se na jednom zidu. A onda, pored njega, listing glavnih neurofunkcija. Zatim jedan drugi dijagram prekriven nažvrljanim bihejvioralnim simbolima. Sve više i više podataka izletalo je na zid.
<BR>&nbsp;&nbsp;&nbsp;&nbsp;&nbsp;"Ovaj, Krišna..."
<BR>&nbsp;&nbsp;&nbsp;&nbsp;&nbsp;"Beži", frknuo je. "Ovo je važno."
<BR>&nbsp;&nbsp;&nbsp;&nbsp;&nbsp;"Misliš li da ćeš moći da nađeš lek?"
<BR>&nbsp;&nbsp;&nbsp;&nbsp;&nbsp;"Lek? Ne. Nešto bolje. Mnogo bolje."
<BR>&nbsp;&nbsp;&nbsp;&nbsp;&nbsp;Ekatarina i Ginter izmenjaše pogled. Onda ona reče: "Da li ti je nešto potrebno? Mogu li da ti dodelim nekog kao ispomoć?"
<BR>&nbsp;&nbsp;&nbsp;&nbsp;&nbsp;"Potrebne su mi glasničke mašine. Nađite mi ih."
<BR>&nbsp;&nbsp;&nbsp;&nbsp;&nbsp;"Kako? Kako da ih nađemo? Gde da tražimo?"
<BR>&nbsp;&nbsp;&nbsp;&nbsp;&nbsp;"Sali Čang", nestrpljivo reče Krišna. "Mora da su kod nje. Niko drugi nije imao pristup." Dohvatio je svetlosnu olovku i počeo da ukoso žvrlja formule po zidu.
<BR>&nbsp;&nbsp;&nbsp;&nbsp;&nbsp;"Naći ću ti je. Programe! Reci..."
<BR>&nbsp;&nbsp;&nbsp;&nbsp;&nbsp;"Čangova je otkačena", podsetio ju je Ginter. "Dohvatila ju je aerosolna bomba." Koju mora da je sama aktivirala. Zgodan način da se ukloni dokaz koji bi mogao da dovede do bilo koje vlade što je upravljala njome. Ona je bila prva koja je poludela.
<BR>&nbsp;&nbsp;&nbsp;&nbsp;&nbsp;Ekatarina se uštinu za nos, trgnuvši se. "Predugo sam budna", reče ona. "U redu, shvatila sam. Krišna, od sada neprekidno si na dužnosti istraživača. PKU će obavestiti vođu tvoje jedinice. Obavesti me ako ti je potrebna bilo kakva pomoć. Nađi mi način da se isključi ovo prokleto oružje." Ne obraćajući pažnju na to što je on slegnuo ramenima, ona reče Ginteru: "Povlačim te iz Jedinice Četiri. Od sad, odgovaraš direktno meni. Želim da nađeš Čangovu. Nađi je i nađi te glasničke mašine."
<BR>&nbsp;&nbsp;&nbsp;&nbsp;&nbsp;Ginter je bio mrtav umoran. Nije mogao da se seti kada je poslednji put odspavao dobrih osam sati. Ali uspeo je da izvede ono što se nadao da predstavlja poverljiv kez. "Primljeno."
<BR>
<BR>&nbsp;&nbsp;&nbsp;&nbsp;&nbsp;Ludakinja ne bi trebalo da može da se krije. Sali Čang je mogla. Niko ne bi trebalo da je u mogućnosti da izbegne poruci PKU, sad kad je ovaj bio prikačen na sve veći broj uroženih pojedinaca. Sali Čang je bila. PKU je obavestio da niko od otkačenjaka nije svestan gde se Čangova nalazi. Prihvatio je naredbu da svakog sata svi oni bace pogled i potraže je, sve dok je ne nađu.
<BR>&nbsp;&nbsp;&nbsp;&nbsp;&nbsp;U zapadnim tunelima zidovi bili su uklonjeni da bi se stvorio prostor veliki kao unutrašnjost bilo koje fabrike. Vraćeni su daljinski i sada im je bilo dodeljeno gotovo dve stotine otkačenjaka razmaknutih tako da ne dođu u sukob sa poljem uputstava njihovih suseda. Ginter je prošao pored njih, kroz šaptave glasove PKU: "Da li se računa na sve buldožere? Ako je tako... Ukloni sve pokvarene mašine. Možeš ih smestiti... za vakuumom zavarenu prašinu na gornjoj površini šina... temperaturu redukcije, a zatim vidi da li je dopremanje kiseonika kompatibilno..." Na daljem kraju jedno jedino odelo sedelo je na stolici sa nadzorničkim uređajem u krilu.
<BR>&nbsp;&nbsp;&nbsp;&nbsp;&nbsp;"Kako ide?" upita Ginter.
<BR>&nbsp;&nbsp;&nbsp;&nbsp;&nbsp;"Krajnje vrhunski." Prepoznao je Takajunijev glas. Radili su zajedno u mikrotalasnoj relejnoj stanici Flamarion. "Najveći broj fabrika pušten je i radi, a na putu smo da osposobimo i šinske topove. Ne bi verovao koliki stepen korisnosti ovde postižemo."
<BR>&nbsp;&nbsp;&nbsp;&nbsp;&nbsp;"Dobar, a?"
<BR>&nbsp;&nbsp;&nbsp;&nbsp;&nbsp;Takajuni se iskezio; Ginter je to mogao da čuje u njegovom glasu. "Vredni mravčići!"
<BR>&nbsp;&nbsp;&nbsp;&nbsp;&nbsp;Takajuni nije video Čangovu. Ginter je krenuo dalje.
<BR>&nbsp;&nbsp;&nbsp;&nbsp;&nbsp;Nekoliko sati kasnije našao sedeo je iscrpljen u parku Noguči i gledao razrovano tle na mestu gde se nalazila niska šuma. Nijedna sadnica nije bila pošteđena; srebrna breza postala je istrebljena lunarna vrsta. Mrtav šaran plutao je na leđima po površini središnjeg jezera prekrivenoj naftom; ograda od bodljikave žice okruživala ga je sada da bi se otkačenjaci držali po strani. Još nije bilo vremena da se počne raščišćavanje otpadaka, a kada se osvrnuo unaokolo, video je da đubreta ima na sve strane. Bilo je to tužno. Podsećalo ga je na Zemlju.
<BR>&nbsp;&nbsp;&nbsp;&nbsp;&nbsp;Znao je da je vreme da pođe, ali nije mogao. Glava mu se povila, dodirnula grudi i trznula. Vreme je prolazilo.
<BR>&nbsp;&nbsp;&nbsp;&nbsp;&nbsp;Treptaj pokreta naterao ga je da se okrene. Neko u luksuznom pastelnom odelu boje lavande projurio je pored njega. Žena koja ga je pre neki dan uputila do kancelarije kontolora grada. "Zdravo!" doviknu on. "Našao sam one koje sam tražio tačno tamo gde si mi rekla. Hvala. Već sam pomalo počeo da se plašim."
<BR>&nbsp;&nbsp;&nbsp;&nbsp;&nbsp;Odelo boje lavande okrenulo se i pogledalo ga. Sunce je bleštalo na crnom staklu. Miran, dug tren kasnije, ona reče: "Nije važno" i pođe dalje.
<BR>&nbsp;&nbsp;&nbsp;&nbsp;&nbsp;"Tražim Sali Čang. Poznaješ li je? Da li si je videla? Ona je otkačenjak, jedna mala žena, gizdava, volela je jarku odeću, električnu šminku, te stvari."
<BR>&nbsp;&nbsp;&nbsp;&nbsp;&nbsp;"Bojim se da ne mogu da ti pomognem." U rukama je nosila tri rezervoara sa kiseonikom. "Možda bi mogao da probaš na buvljoj pijaci. Tamo ima puno jarke odeće." Uronila je u otvor tunela i nestala unutra.
<BR>&nbsp;&nbsp;&nbsp;&nbsp;&nbsp;Ginter je zbunjeno zurio za njom, a zatim odmahnuo glavom. Osećao se veoma, veoma umorno.
<BR>
<BR>&nbsp;&nbsp;&nbsp;&nbsp;&nbsp;Buvlja pijaca kao da je prošla kroz oluju. Šatori su bili pocepani, tezge preturene, roba opljačkana. Krhotine narandžastog i zelenog stakla škripale su pod nogama. Pa ipak, polica sa italijanskim maramama vrednim godišnje plate stajala je nedirnuta među kršem. To uopšte nije imalo smisla.
<BR>&nbsp;&nbsp;&nbsp;&nbsp;&nbsp;Uzduž i popreko pijace, otkačenjaci su marljivo čistili. Saginjali su se, dizali i čistili. Odelo je tuklo jednog od njih.
<BR>&nbsp;&nbsp;&nbsp;&nbsp;&nbsp;Ginter je zatreptao. Nije mogao da reaguje na to kao na stvaran događaj. Žena se skupila pod udarcima, divlje kričeći i povlačeći se pred njima. Jedan od šatora bio je ponovo podignut i pod senkom njegove svile duginih boja, četiri druga odela besposličila su za barom. Niko od njih nije se pomerio da pomogne ženi.
<BR>&nbsp;&nbsp;&nbsp;&nbsp;&nbsp;"Hej!" viknu Ginter. Osećao se užasno zbunjeno, kao da je naglo ubačen usred predstave, a da nije naučio ni retka teksta, niti ima pojma o čemu je reč i kakva je tu njegova uloga. "Prestani!"
<BR>&nbsp;&nbsp;&nbsp;&nbsp;&nbsp;Odelo se okrenulo prema njemu. Držalo je mršavu ruku žene zarobljenu u rukavici. "Beži", zareža muški glas preko radija.
<BR>&nbsp;&nbsp;&nbsp;&nbsp;&nbsp;"Šta to radiš? Ko si ti?" Čovek je nosio Vestinghausovo odelo, jedno od desetak takvih među neugroženima. Ali Ginter je prepoznao smeđ, bubrežast, spržen beleg na trbušnoj ploči. "Posnere... jesi li to ti? Pusti tu ženu."
<BR>&nbsp;&nbsp;&nbsp;&nbsp;&nbsp;"Ona nije žena", reče Posner. "Do đavola, pogledaj je - ona čak nije ni čovek. Ona je otkačenjak."
<BR>&nbsp;&nbsp;&nbsp;&nbsp;&nbsp;Ginter je uključio šlem na snimanje. "Beležim ovo", upozorio je. "Ako ponovo udariš tu ženu, Ekatarina će videti sve ovo. Obećavam."
<BR>&nbsp;&nbsp;&nbsp;&nbsp;&nbsp;Posner je pustio ženu. Sekundu-dve, stajala je zbunjena, a onda je glas iz njenog PC-a preuzeo kontrolu. Sagnula se da uzme metlu i vratila na posao.
<BR>&nbsp;&nbsp;&nbsp;&nbsp;&nbsp;Isključujući šlem, Ginter reče: "Dobro. Šta je uradila?"
<BR>&nbsp;&nbsp;&nbsp;&nbsp;&nbsp;Posner je besno ispružio nogu. S gađenjem, pokazao je dole. "Ispišala mi se na čizmu!"
<BR>&nbsp;&nbsp;&nbsp;&nbsp;&nbsp;Odela u šatoru sa zanimanjem su posmatrala. Sada su zaurlala. "Sam si pogrešio, Vile!" doviknu jedno. "Rekao sam ti da nisi ostavio dovoljno vremena za ličnu higijenu."
<BR>&nbsp;&nbsp;&nbsp;&nbsp;&nbsp;"Ne brini zbog malo više vlage. Ispariće sledeći put kad naletiš na vakuum!"
<BR>&nbsp;&nbsp;&nbsp;&nbsp;&nbsp;Ali Ginter nije slušao. Zurio je u otkačenjaka koga je Posner zlostavljao i pitao se zašto ranije nije prepoznao Anju. Usta su joj bila napućena, a lice čvrsto stisnuto od brige, kao da je na temenu imala ključ koji je bio navijen triput više nego što treba. Ramena su joj, takođe, sad bila povijena napred. Međutim, bila je mirna.
<BR>&nbsp;&nbsp;&nbsp;&nbsp;&nbsp;"Žao mi je, Anja", reče on. "Hiro je mrtav. Ništa nismo mogli da učinimo."
<BR>&nbsp;&nbsp;&nbsp;&nbsp;&nbsp;Nastavila je da mete, nesvesna, nesrećna.
<BR>
<BR>&nbsp;&nbsp;&nbsp;&nbsp;&nbsp;Uhvatio je poslednji minibus u smeni nazad do Centra. Bilo je dobro ponovo biti kod kuće. Miiko Ezumi odlučio je da opljačka zalihe kiseonika i vode iz obližnjih fabrika, a zatim isklesala u steni prostoriju za tuširanje. Napravio se dug red za samo trominutno korišćenje, i to bez sapuna, ali niko se nije bunio. Neki su objedinili vreme, kupajući se dvoje ili troje zajedno. Oni koji su čekali na red, grubo su se šalili.
<BR>&nbsp;&nbsp;&nbsp;&nbsp;&nbsp;Ginter se oprao, uzeo čiste kratke pantalone i majicu s kratkim rukavima sa znakom Glavkosmosa i otrupkao niz hol. Oklevao je jedan tren ispred zajedničke prostorije, slušajući ljude koji su sedeli za stolom i raspravljali ko je najživopisniji otkačenjak koga su sreli.
<BR>&nbsp;&nbsp;&nbsp;&nbsp;&nbsp;"Jeste li videli Mišolovca?"
<BR>&nbsp;&nbsp;&nbsp;&nbsp;&nbsp;"Aha, i Ofeliju!"
<BR>&nbsp;&nbsp;&nbsp;&nbsp;&nbsp;"Papu!"
<BR>&nbsp;&nbsp;&nbsp;&nbsp;&nbsp;"Patkicu!"
<BR>&nbsp;&nbsp;&nbsp;&nbsp;&nbsp;"Svi znaju Patkicu!"
<BR>&nbsp;&nbsp;&nbsp;&nbsp;&nbsp;Smejali su se i bili srećni. Topao osećaj zajednice tekao je iz prostorije, ono što bi Ginterov otac na svoj bljutavo-sentimentalan način nazvao Gemitlihkajt. Ginter je ušao unutra.
<BR>&nbsp;&nbsp;&nbsp;&nbsp;&nbsp;Liza Nagenda podiže pogled, sva u desnima i zubima, i sledi se. Vilica joj se uz škljocaj zatvorila. "Vajl! Nije li to lični špijun Izmailove?"
<BR>&nbsp;&nbsp;&nbsp;&nbsp;&nbsp;"Šta?" Optužba je ostavila Gintera bez daha. Bespomoćno je pogledom kružio po sobi. Niko nije želeo da se sretne pogledom s njim. Zaćutali su.
<BR>&nbsp;&nbsp;&nbsp;&nbsp;&nbsp;Lizino lice bilo je sivo od gneva. "Čuo si me! Ti si taj koji je otkucao Krišnu, zar ne?"
<BR>&nbsp;&nbsp;&nbsp;&nbsp;&nbsp;"Izvrćeš stvari! Popizdela si zato..." S naporom se uzdržao. Nije bilo smisla dodavati svoju histeriju njenoj. "Tebe se ne tiče kakvi su moji odnosi sa Izmailovom." Pogledao je oko stola. "Ne zaslužujete da to saznate, ali ipak ću vam reći da Krišna radi na leku. Ako je bilo šta što sam rekao ili uradio pomoglo da se on vrati u laboratoriju, pa dobro, neka je tako."
<BR>&nbsp;&nbsp;&nbsp;&nbsp;&nbsp;Iskezila se. "A kakav ti je izgovor što si cinkario Vila Posnera?"
<BR>&nbsp;&nbsp;&nbsp;&nbsp;&nbsp;"Nikad nisam..."
<BR>&nbsp;&nbsp;&nbsp;&nbsp;&nbsp;"Svi smo čuli priču! Rekao si da ćeš da odeš pravo kod tvoje dragocene Izmailove sa malim videom sa šlema."
<BR>&nbsp;&nbsp;&nbsp;&nbsp;&nbsp;"Daj, Liza", poče Takajuni. Odgurnula ga je u stranu.
<BR>&nbsp;&nbsp;&nbsp;&nbsp;&nbsp;"Znaš li šta je Posner radio?" Ginter je tresao prst Lizi u lice. "A? Znaš li? Tukao je ženu - Anju! Tukao je Anju, tu napolju!"
<BR>&nbsp;&nbsp;&nbsp;&nbsp;&nbsp;"Pa šta? On je jedan od nas, zar ne? Nije ograničen, praznook, naduven, balav otkačenjak!"
<BR>&nbsp;&nbsp;&nbsp;&nbsp;&nbsp;"Kurvo!" Razjaren, Ginter se bacio preko stola na Lizu. "Ubiću te, kunem se!" Ljudi su se izmicali od njega, jurili napred, haos od kretnji. Posner se isprečio ispred Gintera, raširenih ruku, ukočene vilice i muževan. Ginter ga je tresnuo po licu. Posner je delovao iznenađeno i pao unazad. Gintera je probadalo u šaci, ali bez obzira na to, osećao se čudno dobro; ako su svi ostali ludi, zašto ne bi bio i on?
<BR>&nbsp;&nbsp;&nbsp;&nbsp;&nbsp;"Samo probaj", vrisnula je Liza. "Sve vreme sam znala da si takav!"
<BR>&nbsp;&nbsp;&nbsp;&nbsp;&nbsp;Takajuni je odvukao Lizu na jednu stranu. Hamiltonova je dohvatila Gintera i povukla ga na drugu. Dvojica Posnerovih prijatelja držali su njega.
<BR>&nbsp;&nbsp;&nbsp;&nbsp;&nbsp;"Dobio sam od tebe sve što je moguće!" viknu Ginter. "Ti jeftina pičko!"
<BR>&nbsp;&nbsp;&nbsp;&nbsp;&nbsp;"Čujte ga! Čujte kako me je nazvao!"
<BR>&nbsp;&nbsp;&nbsp;&nbsp;&nbsp;Izgurali su ih na suprotna vrata, vrištave.
<BR>
<BR>&nbsp;&nbsp;&nbsp;&nbsp;&nbsp;"Sve je u redu, Gintere." Bet ga je ubacila u prvu nišu na koju su naišli. Teško se navalio na zid, drhteći, i zatvorio oči. "Sad je sve u redu."
<BR>&nbsp;&nbsp;&nbsp;&nbsp;&nbsp;Ali nije bilo. Gintera je najednom pogodilo shvatanje da, sa izuzetkom Ekatarine, više nema prijatelja. Nema pravih prijatelja, bliskih prijatelja. Kako se to moglo da dogodi? Bilo je to kao da su se svi pretvorili u vukodlake. Oni koji nisu istinski bili ludi, ipak su bili čudovišta. "Ne razumem."
<BR>&nbsp;&nbsp;&nbsp;&nbsp;&nbsp;Hamiltonova uzdahnu. "Šta ne razumeš, Vajle?"
<BR>&nbsp;&nbsp;&nbsp;&nbsp;&nbsp;"To kako ljudi... kako tretiraju otkačenjake. Kada je Posner tukao Anju, četiri odela stajala su u blizini, a nijedan nije ni mrdnuo prstom da ga zaustavi. Nijedan! A i ja sam to osetio, nema smisla da se pretvaram da sam bolji od njih ostali. I ja sam želeo da prođem i da se pretvaram kao da nisam ništa video. Šta se to s nama dogodilo?"
<BR>&nbsp;&nbsp;&nbsp;&nbsp;&nbsp;Hamiltonova slegnu ramenima. Kosa oko glatkog, okruglog lica bila joj je kratka i tamna. "Kada sam bila dete, išla sam u prilično skupu školu. Jedne godine imali smo jednu od onih vežbi koje bi trebalo da obogate ličnost. Znaš? Životno iskustvo. Podelili su nas u dve grupe - zatvorenike i čuvare. Zatvorenici nisu mogli da iziđu iz dodeljenog prostora bez dozvole čuvara, čuvari su dobijali bolju hranu, takve stvari. Vrlo jednostavan niz pravila. Ja sam bila čuvar.
<BR>&nbsp;&nbsp;&nbsp;&nbsp;&nbsp;Gotovo smesta, počeli smo da mučimo zatvorenike. Omalovažavali smo ih, vikali na njih, postrojavali. Ono začuđujuće, bilo je to da su zatvorenici sve to dopuštali. Bilo ih je pet puta više nego nas. Mi nismo čak imali ni ovlašćenja za stvari koje smo radili. Ali niko od njih nije se bunio. Niko od njih nije ustao i rekao ne, ne možete to da radite. Igrali su igru.
<BR>&nbsp;&nbsp;&nbsp;&nbsp;&nbsp;Na kraju meseca, projekat je bio razotkriven i mi smo imali da uradimo neke seminarske radove o tome šta smo naučili: korenima fašizma, i tako to. Čitali malo Hanu Arendt. A onda je sve bilo gotovo. Osim što moja najbolja prijateljica više sa mnom nije progovorila ni reč. A ja nisam mogla da da se ljutim na nju. Ne posle onoga što sam radila.
<BR>&nbsp;&nbsp;&nbsp;&nbsp;&nbsp;A šta sam zaista naučila? Da ljudi igraju bilo kakvu ulogu koju im dodelite. Oni će to da rade, a da ni ne znaju da to rade. Ako uzmeš manjinu, kažeš im da su posebni i navedeš ih da čuvaju - oni će početi da izigravaju čuvare."
<BR>&nbsp;&nbsp;&nbsp;&nbsp;&nbsp;"I kakav je odgovor? Kako da se čuvamo da ne budemo uhvaćeni u uloge koje igramo?"
<BR>&nbsp;&nbsp;&nbsp;&nbsp;&nbsp;"Prokleta bila ako znam, Vajla. Prokleta bila."
<BR>&nbsp;&nbsp;&nbsp;&nbsp;&nbsp;Ekatarina je premestila svoju nišu u najudaljeniji kraj novog tunela. Tunel je vodio samo do njene sobe, pa je imala dosta privatnosti. Kada je Ginter ušao unutra, preko primopredajnog čipa do njega dolebde glas pun statičkog šuma. "...izvestio o napadu. U Kairu, vladini zvaničnici obavezali su se..." Prekinulo se.
<BR>&nbsp;&nbsp;&nbsp;&nbsp;&nbsp;"Hej, ponovo si..." Zastao je. Da je radio-prijem ponovo uspostavljen, on bi to znao. Razgovaralo bi se o tome u Centru. Što je značilo da radio-veze, zapravo, nikada nisu ni bile potpuno prekinute. Naprosto su bile pod kontrolom PKU.
<BR>&nbsp;&nbsp;&nbsp;&nbsp;&nbsp;Ekatarina podiže pogled prema njemu. Bila je plakala, ali je prestala. "Uništene su švajcarske orbitalne stanice!" prošaptala je. "Pogodili su ih svačim; od mekih bombi do brilijantnog šljunka. Zasuli dokove."
<BR>&nbsp;&nbsp;&nbsp;&nbsp;&nbsp;Razmera svih tih smrti za trenutak je zamaglila ono što je ona govorila. Teško se spustio pored nje. "Ali to znači..."
<BR>&nbsp;&nbsp;&nbsp;&nbsp;&nbsp;"Da više do nas ne može da dopre nijedan svemirski brod, tako je. Ako ne postoji nijedan brod u tranzitu, ostajemo nasukani ovde."
<BR>&nbsp;&nbsp;&nbsp;&nbsp;&nbsp;Zagrlio ju je. Bila je hladna i drhtala je. Koža joj je bila neprijatno vlažna i naježena. "Koliko je prošlo otkako si poslednji put spavala?" oštro je upitao.
<BR>&nbsp;&nbsp;&nbsp;&nbsp;&nbsp;"Ne mogu..."
<BR>&nbsp;&nbsp;&nbsp;&nbsp;&nbsp;"Prikačena si, zar ne?"
<BR>&nbsp;&nbsp;&nbsp;&nbsp;&nbsp;"Ne mogu sebi da dopustim da spavam. Ne sada. Kasnije."
<BR>&nbsp;&nbsp;&nbsp;&nbsp;&nbsp;"Ekatarina. Energija koju dobijaš iz žice nije besplatna. Ona je samo pozajmljena od tvoga tela. Kad siđeš, sve se to naplati. Ako budeš predugo ukačena, uletećeš pravo u komu."
<BR>&nbsp;&nbsp;&nbsp;&nbsp;&nbsp;"Nisam bila..." Zaćutala je, i zbunjen, nesiguran izraz pojavio joj se u očima. "Možda si u pravu. Verovatno bih mogla malo da se odmorim."
<BR>&nbsp;&nbsp;&nbsp;&nbsp;&nbsp;PKU je oživeo. "Jedinica Devet postavlja radio-prijemnik. Ezumi im je dozvolio."
<BR>&nbsp;&nbsp;&nbsp;&nbsp;&nbsp;"Sranje!" Ekatarina se žurno uspravila. "Možemo li da to zaustavimo?"
<BR>&nbsp;&nbsp;&nbsp;&nbsp;&nbsp;"Suprotstavljanje projektu koji uživa opštu naklonost moglo bi vas koštati kredibiliteta koji ne možete da dozvolite da izgubite."
<BR>&nbsp;&nbsp;&nbsp;&nbsp;&nbsp;"U redu, kako onda možemo da minimiziramo..."
<BR>&nbsp;&nbsp;&nbsp;&nbsp;&nbsp;"Ekatarina", reče Ginter. "Spavanje, sećaš se?"
<BR>&nbsp;&nbsp;&nbsp;&nbsp;&nbsp;"Samo sekund, dušo." Potapšala je futon. "Samo ti lezi i sačekaj me. Srediću ovo dok trepneš." Poljubila ga je nežno, oklevajuće. "U redu?"
<BR>&nbsp;&nbsp;&nbsp;&nbsp;&nbsp;"Aha, naravno." Legao je i sklopio oči, samo na sekund.
<BR>&nbsp;&nbsp;&nbsp;&nbsp;&nbsp;Kada se probudio, bilo je vreme da krene u smenu, a Ekatarine nije bilo u blizini.
<BR>&nbsp;&nbsp;&nbsp;&nbsp;&nbsp;Bio je to tek peti dan od Vladivostoka. Ali sve se toliko potpuno promenilo da je ono pre toga ličilo na sećanje iz nekog drugog sveta. U prethodnom životu bio sam Ginter Vajl, pomisli on. Živeo sam i radio, i par puta se nasmejao. Život je tada bio prilično dobar.
<BR>&nbsp;&nbsp;&nbsp;&nbsp;&nbsp;Još je tragao za Sali Čang, iako je nada čilela. Sad, kad god bi razgovarao s nekim odelima, pitao bi da li im je potrebna njegova pomoć. Sve ređe je bila.
<BR>&nbsp;&nbsp;&nbsp;&nbsp;&nbsp;Kapela na trećem nivou bila je šuplja peharasta prostorija koja je gledala na zid terase. Žuti ljiljani rasli su oko ograđenog oltarskog prostora u podnožju, a tirkizni gušteri preletali su preko stene. Deca su se igrala lopte u oltarskom prostoru. Ginter je stajao na vrhu i ćaskao s Riohei Jomatoom kome je tuga izbijala iz glasa.
<BR>&nbsp;&nbsp;&nbsp;&nbsp;&nbsp;Deca su ostavila loptu i počela da plešu. Igrali su se Londonskog mosta. Ginter ih je posmatrao s osmehom na licu. Gledani odozgo, predstavljali su samo mnoštvo obojenih tačkica, svet koji se rasklapao i sklapao. Polako, smešak je izbledeo. Plesali su suviše dobro. Nijedno dete nije napravilo pogrešan korak, izgubilo svoje mesto ili ljutito se udaljilo. Izrazi lica bili su im prenapeti, sobom zaokupljeni, neljudski. Ginter je morao da se okrene.
<BR>&nbsp;&nbsp;&nbsp;&nbsp;&nbsp;"PKU ih kontroliše", reče Jomato. "Ja zaista nemam mnogo posla. Pregledam videe i izaberem im igre da se igraju, pesme da pevaju, vežbice da budu zdravi. Ponekad im zadam da crtaju."
<BR>&nbsp;&nbsp;&nbsp;&nbsp;&nbsp;"Bože moj, kako to podnosiš?"
<BR>&nbsp;&nbsp;&nbsp;&nbsp;&nbsp;Jomato uzdahnu. "Stari mi je bio alkoholičar. Imao je prilično gadan život i u jednom trenutku počeo je da pije da odagna bol. Znaš šta?"
<BR>&nbsp;&nbsp;&nbsp;&nbsp;&nbsp;"Nije upalilo."
<BR>&nbsp;&nbsp;&nbsp;&nbsp;&nbsp;"Tako je. Učinilo ga je još bednijim. Onda je imao dvostruki razlog da se napije. Nastavio je da pokušava, međutim, tako da sam to morao da mu pružim. On nije bio čovek koji bi odustao od nečega u šta je verovao, samo zato što to nije išlo onako kako bi trebalo."
<BR>&nbsp;&nbsp;&nbsp;&nbsp;&nbsp;Ginter je ćutao.
<BR>&nbsp;&nbsp;&nbsp;&nbsp;&nbsp;"Mislim da je sećanje na to jedina stvar koja me sprečava da naprosto skinem šlem i pridružim im se."
<BR>
<BR>&nbsp;&nbsp;&nbsp;&nbsp;&nbsp;Korporacijski video centar predstavljao je uzan niz kancelarija u najudaljenijim delovima tunela, u kojima je obrađivana sirova metraža korišćena za reklame i manje važne poslove, pre slanja u bolje opremljene video centre na Zemlji. Ginter je išao od kancelarije do kancelarije i isključivao ostavljene ravne ekrane koji su treperili još od katastrofe.
<BR>&nbsp;&nbsp;&nbsp;&nbsp;&nbsp;Bilo je razdražujuće ići kroz obično prometne hodnike ne srećući nikoga. Stolovi i gomila radnih stanica bili su ostavljeni u svrsishodnom neredu, kao da su oni koji su za njima radili samo izišli na pauzu i tek što se nisu vratili. Ginter je otkrio da se osvrće na svoju senku i trza na neočekivane zvuke. Sa svakom mašinom koju je isključio, tišina iza njega postajala je sve veća. Bilo je to dvostruko samotnije nego kad si napolju na površini.
<BR>&nbsp;&nbsp;&nbsp;&nbsp;&nbsp;Ugasio je poslednje svetlo i zakoračio u mračan hol. Dva odela sa isprepletanim H-i-A logoima iznikla su iz senki. Poskočio je od šoka. Naravno, bila su prazna - među neugroženima nije bilo komponenti Hundai Aerospejsa. Neko je pre ludila naprosto privremeno odložio ovde ta odela.
<BR>&nbsp;&nbsp;&nbsp;&nbsp;&nbsp;Odela su ga ščepala.
<BR>&nbsp;&nbsp;&nbsp;&nbsp;&nbsp;"Hej!" zastrašeno je uzviknuo, dok su ga hvatala za ruke i odizala sa tla. Jedno od njih otrglo je PC sa njegovog oklopa i bacilo ga. Pre nego što mu je postalo jasno šta se događa, sleteo je niz kratko stepenište i kroz dovratak.
<BR>&nbsp;&nbsp;&nbsp;&nbsp;&nbsp;"Gospodine Vajle."
<BR>&nbsp;&nbsp;&nbsp;&nbsp;&nbsp;Nalazio se u prostoriji sa visokom tavanicom uklesanoj u steni koja je služila za odlaganje opreme za tretman vazduha koja još nije bila ugrađena. Privremene radne svetiljke visoko na žici obezbeđivale su slabu svetlost. Na drugom kraju prostorije jedno odelo sedelo je iza stola, a s obe strane nalazilo se još po jedno koje je stajalo. Sva su nosila znamenja Hundai Aerospejsa. Nije bilo načina da ih identifikuje.
<BR>&nbsp;&nbsp;&nbsp;&nbsp;&nbsp;Odela koja su ga donela prekrstila su ruke.
<BR>&nbsp;&nbsp;&nbsp;&nbsp;&nbsp;"Šta se ovde događa?" upita Ginter. "Ko ste vi?"
<BR>&nbsp;&nbsp;&nbsp;&nbsp;&nbsp;"Vi ste poslednja osoba kojoj bismo to rekli." Nije mogao da prepozna ko govori. Glas je dopro do njega preko radija, aseksualan zbog elektronskog filtera. "Gospodine Vajle, optuženi ste za zločine protiv svojih sugrađana. Imate li šta da kažete u svoju odbranu?"
<BR>&nbsp;&nbsp;&nbsp;&nbsp;&nbsp;"Šta?" Ginter je gledao u odela ispred njega i sa obe strane. Bila su savršeno istovetna, nerazaznatljiva jedna od drugih i odjednom se osetio uplašen od onog što bi ljudi mogli da se osete slobodnim da učine, ovako oklopljeni u anonimnost. "Slušajte, nemate prava da ovo radite. Ovde postoji struktura vlasti, ako imate nekakve pritužbe protiv mene."
<BR>&nbsp;&nbsp;&nbsp;&nbsp;&nbsp;"Niko nije zadovoljan vladanjem Izmailove", reče sudija.
<BR>&nbsp;&nbsp;&nbsp;&nbsp;&nbsp;"Ali ona kontroliše PKU, a mi ne bismo mogli da vodimo Samostalnost da PKU ne kontroliše otkačenjake", dodade drugi.
<BR>&nbsp;&nbsp;&nbsp;&nbsp;&nbsp;"Mi naprosto moramo da je zaobiđemo." Možda je to bio sudija; možda samo neko od odela. Ginter nije znao.
<BR>&nbsp;&nbsp;&nbsp;&nbsp;&nbsp;"Želite li da govorite u svoju korist?"
<BR>&nbsp;&nbsp;&nbsp;&nbsp;&nbsp;"Za šta me tačno optužujete?" upita Ginter, beznadežno. "Dobro, možda sam i učinio ponešto pogrešno. Razmotriću tu mogućnost. Ali možda vi ne razumete situaciju u kojoj se ja nalazim. Jeste li razmišljali o tome?"
<BR>&nbsp;&nbsp;&nbsp;&nbsp;&nbsp;Tišina.
<BR>&nbsp;&nbsp;&nbsp;&nbsp;&nbsp;"Mislim, na šta se vi ljutite? Je li to Posner? Zato što mi nije žao zbog toga? Ja neću da se izvinim. Ne možete da zlostavljate ljude samo zato što su bolesni. Oni su i dalje ljudi, kao i svi drugi. Oni imaju svoja prava."
<BR>&nbsp;&nbsp;&nbsp;&nbsp;&nbsp;Tišina.
<BR>&nbsp;&nbsp;&nbsp;&nbsp;&nbsp;"Ali ako mislite da sam ja nekakav uhoda, da jurcam naokolo i cinkarim ljude Ek... Izmailovoj, e pa, to naprosto nije tačno. Mislim, ja s njom razgovaram, neću da se pretvaram da nije tako, ali ja nisam njen uhoda ili tako nešto. Ona nema uhode. Nisu joj ni potrebni! Ona samo pokušava da se sve ne raspadne.
<BR>&nbsp;&nbsp;&nbsp;&nbsp;&nbsp;Isuse, vi ni ne znate kroz šta je ona sve prošla zbog vas! Niste videli koliko je to košta! Ona bi najradije od svega odustala. Ali mora da nastavi zato što..." Jeziv, mračan elektronski govor začuo se preko njegovog radija i on zastade, jer mu je postalo jasno da mu se podsmevaju.
<BR>&nbsp;&nbsp;&nbsp;&nbsp;&nbsp;"Da li još neko želi da govori?"
<BR>&nbsp;&nbsp;&nbsp;&nbsp;&nbsp;Jedan od Ginteroivih otimača koraknu napred. "Vaša visosti, ovaj čovek kaže da su otkačenjaci ljudi. On previđa činjenicu da oni ne mogu da žive bez naše pomoći i našeg usmeravanja. Naš neprestan naporan rad cena je njihovog trajnog blagostanja. Same njegove reči ga optužuju. Molim sud da kazna bude primerena krivici."
<BR>&nbsp;&nbsp;&nbsp;&nbsp;&nbsp;Sudija pogleda na desnu stranu, na levu. Njegova dva pratioca klimnuše i zakoračiše korak nazad u ništavilo. Sto je bio smešten na ulazu u ono što je trebalo da bude provodni kanal za vazduh. Ginter tek što je ovo shvatio, kada su se oni ponovo pojavili, vodeći sa sobom nekoga u G5 odelu istovetnom njegovom.
<BR>&nbsp;&nbsp;&nbsp;&nbsp;&nbsp;"Mogli bismo da vas ubijemo, gospodine Vajle", krčao je veštački glas. "Ali to bi bilo rasipanje. Potrebna nam je svačija ruka, svačiji um. Moramo složno sarađivati u ovo teško vreme."
<BR>&nbsp;&nbsp;&nbsp;&nbsp;&nbsp;G5 odelo stajalo je samo i nepomično usred prostorije.
<BR>&nbsp;&nbsp;&nbsp;&nbsp;&nbsp;"Gledajte."
<BR>&nbsp;&nbsp;&nbsp;&nbsp;&nbsp;Dva Hundai odela prišla su G5 odelu. Četiri ruke spustile su se na zaptivke šlema. Uvežbanim pokretima, otkopčali su spone i podigle šlem. Dogodilo se to tako brzo da vlasnik odela ne bi mogao da ih zaustavi čak i da je probao.
<BR>&nbsp;&nbsp;&nbsp;&nbsp;&nbsp;Ispod šlema nalazilo se zastrašeno, zbunjeno lice otkačenjaka.
<BR>&nbsp;&nbsp;&nbsp;&nbsp;&nbsp;"Zdrav razum je povlastica, gospodine Vajle, a ne pravo. Krivi ste za ono za šta ste optuženi. Međutim, mi nismo surovi ljudi. Ovoga puta puštamo vas, s upozorenjem. Ali ovo su teška vremena. Kod sledećeg prekršaja - makar to bila tako beznačajna stvar kao što je prijavljivanje ovog susreta glavnokomandujućem - možda ćemo biti prinuđeni da se oslobodimo formalnosti saslušanja." Sudija je zastao. "Jesam li jasan?"
<BR>&nbsp;&nbsp;&nbsp;&nbsp;&nbsp;Nevoljno, Ginter je klimnuo.
<BR>&nbsp;&nbsp;&nbsp;&nbsp;&nbsp;"Onda možete da se udaljite."
<BR>&nbsp;&nbsp;&nbsp;&nbsp;&nbsp;Dok je izlazio, jedno od odela vratilo mu je PC.
<BR>
<BR>&nbsp;&nbsp;&nbsp;&nbsp;&nbsp;Petoro ljudi. Bio je siguran da u to nije bio umešan više niko. Možda još jedno ili dvoje, ali to je to. Posner mora da je do guše u ovome; u to je bio siguran. Ne bi bilo teško otkriti ko su ostali.
<BR>&nbsp;&nbsp;&nbsp;&nbsp;&nbsp;Ali nije se usudio da proba.
<BR>&nbsp;&nbsp;&nbsp;&nbsp;&nbsp;Na kraju smene, otkrio je da Ekatarina već spava. Izgledala je preplašeno i nezdravo. Kleknuo je pored nje i nadlanicom nežno prešao preko njenog obraza.
<BR>&nbsp;&nbsp;&nbsp;&nbsp;&nbsp;Naglo je otvorila oči, trepćući.
<BR>&nbsp;&nbsp;&nbsp;&nbsp;&nbsp;"Ej, zdravo. Nisam mislio da te budim. Samo ti spavaj, a?"
<BR>&nbsp;&nbsp;&nbsp;&nbsp;&nbsp;Nasmešila se. "Srce si, Gintere, ali ionako sam samo dremala. Moram da ustanem u sledećih petnaest minuta. Oči su joj se ponovo sklopile. "Trenutno si jedini kome mogu potpuno da verujem. Svi me lažu, hrane me dezinformacijama, ćute kad postoji nešto što bi trebalo da saznam. Jedino na tebe mogu da računam da ćeš mi reći ono što treba.
<BR>&nbsp;&nbsp;&nbsp;&nbsp;&nbsp;Imaš neprijatelje, pomisli on. Zovu te glavnokomandujući i ne sviđa im se kako vodiš stvari. Nisu spremni da ti se neposredno suprotstave, ali kuju planove. I nemilosrdni su.
<BR>&nbsp;&nbsp;&nbsp;&nbsp;&nbsp;Glasno, on reče: "Spavaj."
<BR>&nbsp;&nbsp;&nbsp;&nbsp;&nbsp;"Svi su protiv mene", promrmlja ona. "Prljavi kurvini sinovi."
<BR>
<BR>&nbsp;&nbsp;&nbsp;&nbsp;&nbsp;Sledeći dan proveo je u servisnom prostoru za novi sistem za tretman vazduha. Pronašao je usamljeno sklonište otkačenjaka napravljeno od pocepanih vakuumskih odela, ali posle konsultacije sa PKU zaključio je da tu danima niko nije živeo. Nije bilo ni traga od Sali Čang.
<BR>&nbsp;&nbsp;&nbsp;&nbsp;&nbsp;Ako je bilo mučno ići kroz zapretana područja pre suđenja, danas je to bilo mnogo gore. Ekatarinini neprijatelji zarazili su ga strahom. Razum mu je govorio da oni ne čekaju njega, da nema zbog čega da se brine sve dok ih opet ne naljuti. Ali mali mozak nije slušao.
<BR>&nbsp;&nbsp;&nbsp;&nbsp;&nbsp;Vreme je puzilo. Kada je konačno na kraju smene izbio na svetlo dana, iskusio je ošamućujući fazni pomeraj od stvarnost usled časova provedenih u samoći. Prvo nije osetio ništa neuobičajeno. Onda se njegov radio u odelu ispunio mnoštvom glasova, a ljudi su se vrzmali na sve strane. Čulo se veselo brujanje. Neko je pevao.
<BR>&nbsp;&nbsp;&nbsp;&nbsp;&nbsp;Ulovio je odelo koje je prošlo pored njega i zapitao: "Šta se događa?"
<BR>&nbsp;&nbsp;&nbsp;&nbsp;&nbsp;"Zar nisi čuo? Rat je gotov. Sklopili su mir. I dolazi brod!"
<BR>
<BR>&nbsp;&nbsp;&nbsp;&nbsp;&nbsp;Ženevsko jezero održavalo je televizijsko ćutanje tokom većeg dela dugog putovanja do Meseca iz straha od dalekometnog zračnog oružja. Kad je došao mir, međutim, otvorili su se za direktan prenos signala do Samostalnosti.
<BR>&nbsp;&nbsp;&nbsp;&nbsp;&nbsp;Ezumijevi ljudi naveli su otkačenjake da sašiju ogromni pamučni kvadrat i odvuku neke potpornje da bi mogli da ga obese visoko na senovitoj strani kratera. A onda, sa isključenom rasvetom, projektovana je video slika. Švajcarski kosmonauti gurali su se ispred kamere, kezili se, svi u kombinezonima i sa crvenim kaubojskim šeširima. Govorili su o tome kako su umakli presretačkim raketama, preplićući žurne mladalačke glasove.
<BR>&nbsp;&nbsp;&nbsp;&nbsp;&nbsp;Najviši oficiri skupili su se ispod pamučnog kvadrata. Ginter je prepoznao njihova odela. Ekatarinin glas brundao je kroz novopodignute zvučnike. "Kada stižete? Moramo da osiguramo da polje svemirske luke bude čisto. Još koliko sati?"
<BR>&nbsp;&nbsp;&nbsp;&nbsp;&nbsp;Podižući pet prstiju, jedna plavuša reče: "Četrdeset pet!"
<BR>&nbsp;&nbsp;&nbsp;&nbsp;&nbsp;"Ne, četrdeset tri!"
<BR>&nbsp;&nbsp;&nbsp;&nbsp;&nbsp;"Nije tako!"
<BR>&nbsp;&nbsp;&nbsp;&nbsp;&nbsp;"Gotovo četrdeset pet!"
<BR>&nbsp;&nbsp;&nbsp;&nbsp;&nbsp;Ekatarinin glas ponovo prekide graju."Kako je na orbitalnim? Čuli smo da su uništene."
<BR>&nbsp;&nbsp;&nbsp;&nbsp;&nbsp;"Da, uništene su!"
<BR>&nbsp;&nbsp;&nbsp;&nbsp;&nbsp;"Veoma loše, veoma loše. Biće potrebne godine..."
<BR>&nbsp;&nbsp;&nbsp;&nbsp;&nbsp;"Ali najveći broj ljudi..."
<BR>&nbsp;&nbsp;&nbsp;&nbsp;&nbsp;"Upozorili su nas šest orbita ranije; većina je sišla u dižućim telima, bila je velika evakuacija."
<BR>&nbsp;&nbsp;&nbsp;&nbsp;&nbsp;"Ipak, mnogi su stradali. Bilo je veoma gadno."
<BR>&nbsp;&nbsp;&nbsp;&nbsp;&nbsp;Odmah ispod oficira, jedno odelo upravljalo je sa nekoliko otkačenjaka dok su montirali platformu za kameru. Sada je široko mahnuo i otkačenjaci se skloniše u stranu. Na Ženevskom jezeru neko viknu i nekoliko glava se okrenulo prema televizorskom monitoru van slike. Odelo je okrenulo kameru i pružilo im spor, panoramski prikaz.
<BR>&nbsp;&nbsp;&nbsp;&nbsp;&nbsp;Jedan od kosmonauta reče: "Kako je tamo? Vidim da neki od vas nose svemirska odela, a ostali ne. Zašto?"
<BR>&nbsp;&nbsp;&nbsp;&nbsp;&nbsp;Ekatarina duboko uzdahnu. "Ovde je došlo do nekih promena."
<BR>
<BR>&nbsp;&nbsp;&nbsp;&nbsp;&nbsp;U Centru se odvijala đavolska žurka kada su Švajcarci stigli. Rasporedi spavanje su preinačeni i sem najneophodnijeg minimuma posade koja je nadgledala otkačenjake, svi su se pojavili da pozdrave desetak došljaka na Mesec. Igrali su i pili u vakuumu destilovanu vodku. Svi su imali nešto da ispričaju, da rašire glasine, da daju svoje mišljenje o izgledima za održanje mira.
<BR>&nbsp;&nbsp;&nbsp;&nbsp;&nbsp;Ginter je odlutao negde na pola žurke. Švajcarci su ga deprimirali. Svi su mu se činili tako mladi, sveži i željni. U njihovom prisustvu osećao se umorno i cinično. Želeo je da ih zgrabi za ramena i prodrma.
<BR>&nbsp;&nbsp;&nbsp;&nbsp;&nbsp;Potišten, lutao je kroz zaključane laboratorije. Na mestu gde se nalazio Virusni kompjuterski projekat, video je Ekatarinu i kapetana Ženevskog jezera kako se savetuju iznad sanduka bioflopija. Nagnuti nad Ekatarinin PC, slušali su PKU.
<BR>&nbsp;&nbsp;&nbsp;&nbsp;&nbsp;"Jeste li razmatrali nacionalizaciju vaše industrije?" upita kapetan. "To bi nam pružilo ono neophodno da sagradimo Novi Grad. Onda, uz pomoć nekoliko vođenih instrumenata, moglo bi se upravljati Samostalnošću, a da niko ne kroči nogom u nju."
<BR>&nbsp;&nbsp;&nbsp;&nbsp;&nbsp;Ginter je bio predaleko da bi čuo reakciju PKU, ali je video da su se obe žene nasmejale. "Pa", reče Ekatarina. "Ako ništa drugo, onda ćemo morati da ponovo pregovaramo sa korporacijama vlasnicima. Uz pomoć samo jednog broda koji dejstvuje, biće teško obavljati zamenu ljudi. Fizičko prisustvo postalo je vredna pogodnost. Bili bismo ludi kad to ne bismo iskoristili."
<BR>&nbsp;&nbsp;&nbsp;&nbsp;&nbsp;Nastavio je dalje, dublje u senke, besciljno lutajući. Na kraju, ugledao je ispred sebe svetlost i čuo glasove. Jedan je bio Krišnin, ali govorio je brže i žešće nego što je bio navikao da ga čuje. Znatiželjan, zastao je tik iza vrata.
<BR>&nbsp;&nbsp;&nbsp;&nbsp;&nbsp;Krišna se nalazio na sredini laboratorije. Ispred njega stajala je Bet Hamilton i skrušeno klimala glavom. "Da, gospodine", reče ona. "Uradiću to. Da." Zabezeknut, Ginter je shvatio da joj Krišna izdaje naređenja.
<BR>&nbsp;&nbsp;&nbsp;&nbsp;&nbsp;Krišna podignu pogled. "Vajle! Upravo sam nameravao da te potražim."
<BR>&nbsp;&nbsp;&nbsp;&nbsp;&nbsp;"Mene?"
<BR>&nbsp;&nbsp;&nbsp;&nbsp;&nbsp;"Uđi, ne gubi vreme." Krišna se nasmešio i mahnuo mu da uđe, a Ginter nije imao izbora nego da ga posluša. Krišna je sada izgledao kao mladi bog. Snaga njegovog duha igrala mu je u očima kao vatra. Čudno da Ginter nije nikad primetio koliko je ovaj visok. "Reci mi gde je Sali Čang."
<BR>&nbsp;&nbsp;&nbsp;&nbsp;&nbsp;"Ne znam... mislim, ne mogu, ja..." Zastao je i progutao pljuvačku. "Mislim da Čangova mora da je mrtva." Onda: "Krišna? Šta je to s tobom?"
<BR>&nbsp;&nbsp;&nbsp;&nbsp;&nbsp;"Završio je istraživanje", reče Bet.
<BR>&nbsp;&nbsp;&nbsp;&nbsp;&nbsp;"Prepravio sam svoju ličnost od glave do pete", reče Krišna. "Više nisam napola obogaljen stidljiuvošću... jeste li to primetili?" Spustio je ruku na Ginterovo rame - bila je umirujuća, topla, utešna. "Gintere, neću ni da ti kažem koliko mi je trebalo da se sklepam dovoljno glasničkih mašina iz tragova starih eksperimenata da bih pokušao ovo na sebi. Ali upalilo je. Dobili smo tretman koji će, između ostalog, poslužiti kao univerzalan lek za svakog u Samostalnosti. Ali da bismo to uradili, potrebne su nam glasničke mašine, a njih ovde nema. Sad mi kaži zašto misliš da je Sali Čang mrtva."
<BR>&nbsp;&nbsp;&nbsp;&nbsp;&nbsp;"Pa, ovaj, već četiri dana je tražim. I PKU je traži. Ti si sve vreme bio ovde u rupi i možda ne znaš otkačenjake onako dobro kao što to mi ostali znamo. Ali oni nisu neki planeri. Verovatnoća da bi neko od njih tako dugo mogao aktivno da izbegava detekciju praktično je zanemarljiva. Jedino što mi pada na pamet jeste da se ona nekako dokopala površine pre nego što su je efekti pogodili, da je ušla u kamion i rekla mu da vozi dok joj zalihe kiseonika ne presahnu."
<BR>&nbsp;&nbsp;&nbsp;&nbsp;&nbsp;Krišna je odmahnuo glavom i rekao: "Ne. To naprosto ne odgovara karakteru Sali Čang. Ni uz najbolju volju, ne mogu da je zamislim kako izvršava samoubistvo." Povukao je ladicu: redovi blistavih kanistera. "Ovo bi moglo da pomogne. Sećate li se da sam rekao da nedostaju dva kanistera mimetičkih mašina, a ne samo šizomimetički?"
<BR>&nbsp;&nbsp;&nbsp;&nbsp;&nbsp;"Maglovito."
<BR>&nbsp;&nbsp;&nbsp;&nbsp;&nbsp;"Bio sam suviše zauzet da bih se zabrinuo zbog toga, ali nije li to čudno? Zašto bi Čangova ponela kanister i ne upotrebila ga?"
<BR>&nbsp;&nbsp;&nbsp;&nbsp;&nbsp;"Šta je bilo u drugom kanisteru?" upita Hamiltonova.
<BR>&nbsp;&nbsp;&nbsp;&nbsp;&nbsp;"Paranoja", reče Krišna. "Ili bar njena dovoljno dobra hemijska analogija. Sada, paranoja je redak, ali očaravajući hendikep. Odlikuje je razrađen, ali interno konzistentan sistem obmana. Paranoičan pacijent intelektualno dobro dejstvuje i manje je rascepkan od šizofreničara. Njeni emocionalni i društveni postupci su bliži normali. Ona je sposobna na usredsređen napor. U ovo vreme nemira, sasvim je moguće da bi paraniodna jedinka mogla da izbegne našoj detekciji."
<BR>&nbsp;&nbsp;&nbsp;&nbsp;&nbsp;"U redu, da raščistimo ovo", reče Hamiltonova. "Na Zemlji izbija rat. Čangova dobija naređenja, unosi softverske bombe i odlazi do Samostalnosti sa kanisterom punim ludila i malim špricem za paranoju... ne, ne može tako. To ne pali."
<BR>&nbsp;&nbsp;&nbsp;&nbsp;&nbsp;"Zašto?"
<BR>&nbsp;&nbsp;&nbsp;&nbsp;&nbsp;"Paranoja je ne bi zaštitila od šizofrenije. Kako li se ona štiti od spostvenog aerosola?"
<BR>&nbsp;&nbsp;&nbsp;&nbsp;&nbsp;Ginter je ukočeno stajao. "Lavanda!"
<BR>
<BR>&nbsp;&nbsp;&nbsp;&nbsp;&nbsp;Pronašli su Sali Čang na najvišoj terasi Samostalnosti. Gornji nivo bio je neobrađen. Jednog dana - tako su obećavale korporacijske brošure - jelen lopataš pašće na ivici prozirnih jezeraca, a vidre skakutati po potocima. Ali tle još nije bilo izgrađeno, crvi doneti, a ni bakterije posejane. Bilo je samo peska, mašina i malo tužnog, prilagođenog korova.
<BR>&nbsp;&nbsp;&nbsp;&nbsp;&nbsp;Kamp Čangove nalazio se s jedne strane izvora potoka, ispod rasvete. Kad ih je videla da prilaze, krenula je da ustane, bacila pogled sa strane i rešila da drsko nastupi.
<BR>&nbsp;&nbsp;&nbsp;&nbsp;&nbsp;Znak na kome je pisalo ODRŽAVANJE SVODA - OPREMA ZA SLUČAJ NUŽDE bio je prikačen na kosnik koji je nosio telo zatvarača potoka. Ispod njega nalazila se niska piramida rezervoara kiseonika i jedan aluminijumski sanduk veličine kovčega. "Veoma pametno", promrmlja Bet preko Ginterovog primopredajnog čipa. "Spava u sanduku, a svako ko naleti na njega pomisli da je to samo višak opreme."
<BR>&nbsp;&nbsp;&nbsp;&nbsp;&nbsp;Odelo boje lavande podiže ruku i nehajno reče: "Ćao, momci. Mogu li da vam pomognem?"
<BR>&nbsp;&nbsp;&nbsp;&nbsp;&nbsp;Krišna priđe krupnim koracima i uze je za ruke. "Sali, to sam ja - Krišna!"
<BR>&nbsp;&nbsp;&nbsp;&nbsp;&nbsp;"Oh, hvala Bogu. Bacila mu se u naručje. "Tako sam se plašila."
<BR>&nbsp;&nbsp;&nbsp;&nbsp;&nbsp;"Sad je sve u redu."
<BR>&nbsp;&nbsp;&nbsp;&nbsp;&nbsp;"U početku, kad sam te videla da se penješ, mislila sam da si Napadač. Tako sam gladna - nisam jela sam Bog zna koliko. Stisla se za rukav Krišninog odela. "Vi znate za Napadače, zar ne?"
<BR>&nbsp;&nbsp;&nbsp;&nbsp;&nbsp;"Možda bi bolje bilo da me upoznaš s tim."
<BR>&nbsp;&nbsp;&nbsp;&nbsp;&nbsp;Pošli su prema stepenicama. Krišna je napravio brz gest ka Ginteru, a onda prema opremi radnog odela Čangove. Jedan kanister veličine čuturice visio je tamo. Ginter je pružio ruku i otrgao ga. Glasničke mašine! Držao ih je u ruci.
<BR>&nbsp;&nbsp;&nbsp;&nbsp;&nbsp;S druge strane, Bet Hamilton otrgla je gotovo pun cilindar mašina koje izazivaju paranoju i učinila da nestane.
<BR>&nbsp;&nbsp;&nbsp;&nbsp;&nbsp;Sali Čang, udubljna u objašnjavanje svog rezonovanja, nije primetila. "...slušala naređenja, naravno. Ali ona nisu imala smisla. Razmišljala sam se i razmišljala i na kraju sam shvatila šta se zaista događa. Vuk uhvaćen u stupicu pregrišće nogu da se oslobodi. Počela sam da tragam za vukom. Kakva vrsta neprijatelja opravdava tako ekstremnu akciju? Naravno, ništa ljudsko."
<BR>&nbsp;&nbsp;&nbsp;&nbsp;&nbsp;"Sali", reče Krišna, "želeo bih da razmisliš o mogućnosti da zavera - u nedostatku bolje reči - možda ima dublje korene nego što ti zamišljaš. Da problem nije u spoljašnjem neprijatelju nego u radu našeg mozga. Specifično, da su Napadači psihomimetička naprava koju si ušpricala u sebe kada je sve ovo počelo."
<BR>&nbsp;&nbsp;&nbsp;&nbsp;&nbsp;"Ne. Ne, ima suviše dokaza. Sve se slaže! Napadačima je bio potreban razlog da se preruše i fizički, što je postignuto vakuumskim odelima, i psihološki, što je urađeno opštim ludilom. Stoga, oni mogu da se neprimećeni kreću među nama. Da li bi ljudski neprijatelj preobratio celu Samsostalnost u ropsku radnu snagu? Nezamislivo! Oni mogu da nam čitaju umove kao knjigu. Da se nismo zaštitili psihomimetičkim napravama, mogli bi da istrgnu sve naše znanje, sve naše vojne istraživačke tajne..."
<BR>&nbsp;&nbsp;&nbsp;&nbsp;&nbsp;Slušajući, Ginter nije mogao da ne zamisli šta bi Liza Nagenda rekla na sav ovaj bezuman govor. Setivši je se, stisnuo je zube. Baš kao jedna od mašina Čangove, shvatio je, i nije mogao da se ne zabavlja na sopstveni račun.
<BR>
<BR>&nbsp;&nbsp;&nbsp;&nbsp;&nbsp;Ekatarina je čekala u podnožju stepenica. Ruke su joj primetno tresle, a glas joj je neznatno podrhtavao kada je rekla: "Šta je to što mi PKU priča od glasničkim mašinama? Krišna je trebalo da se pojavi sa nekom vrstom leka?"
<BR>&nbsp;&nbsp;&nbsp;&nbsp;&nbsp;"Imamo ih", tiho, srećno reče Ginter. Podigao je kanister. "Sad je sve gotovo. Možemo da izlečimo naše prijatelje."
<BR>&nbsp;&nbsp;&nbsp;&nbsp;&nbsp;"Daj da vidim", reče Ekatarina. Uzela je kanister iz njegove ruke.
<BR>&nbsp;&nbsp;&nbsp;&nbsp;&nbsp;"Ne, čekaj!" viknu Hamiltonova, ali prekasno. Iza nje Krišna se raspravljao sa Sali Čang o njenom tumačenju skorašnjih događaja. Nijedno od njih nije primetilo da su se oni ispred njih zaustavili.
<BR>&nbsp;&nbsp;&nbsp;&nbsp;&nbsp;"Sklonite se." Ekatarina napravi dva hitra koraka unazad. Razdražljivo je dodala: "Ne želim da stvaram probleme. Ali ovo moramo da raspravimo, a dok to ne obavimo, ne želim da mi iko prilazi. U to si uključen i ti, Gintere."
<BR>&nbsp;&nbsp;&nbsp;&nbsp;&nbsp;Otkačenjaci su počeli da se okupljaju. Po jedno ili po dvoje stizali su uz poljanu; onda ih je već bilo na desetine. Kada je postalo jasno da ih je Ekatarina pozvala putem PKU-a, Krišna, Čangova i Hamiltonova već su bili ovojeni od nje zidom ljudi.
<BR>&nbsp;&nbsp;&nbsp;&nbsp;&nbsp;Čangova je stajala sasvim mirno. Negde iza njenog lica koje se nije moglo videti, revidirala je svoje teorije da u njih uključi ovaj novi događaj. Iznenada, rukama je počela da tapše po odelu u potrazi za kanisterom koji je nedostajao. Pogledala je Krišnu i užasnuto rekla: "Ti si jedan od njih!"
<BR>&nbsp;&nbsp;&nbsp;&nbsp;&nbsp;"Naravno da nisam..." poče Krišna. Ali ona se okretala, posrtala, jurila nazad uz stepenice.
<BR>&nbsp;&nbsp;&nbsp;&nbsp;&nbsp;"Pusti je", naredila je Ekatarina. "Imamo mnogo važnije stvari da raspravimo." Dva otkačenjaka su dotapkala, vukući između sebe malu industrijsku peć. Spustili su je, a treći je utakao električni vod. Unitrašnjost je počela da blešti. "Ovaj kanister je sve što imate, zar ne? Ako ga bacim u autoklavu, njegov sadržaj više nećete moći da nadoknadite."
<BR>&nbsp;&nbsp;&nbsp;&nbsp;&nbsp;"Izmailova, slušaj", reče Krišna.
<BR>&nbsp;&nbsp;&nbsp;&nbsp;&nbsp;"Slušam. Govori."
<BR>&nbsp;&nbsp;&nbsp;&nbsp;&nbsp;Krišna je objašnjavao, a Izmailova je slušala prekrštenih ruku i skeptično naherenih ramena. Kada je završio, odmahnula je glavom. "To je uzvišena budalaština, ali ipak samo budalaština. Ti želiš da preoblikuješ naše umove u nešto što je strano putu ljudske evolucije. Da pretvoriš sedište misli u stolicu pilota mlaznog aviona. Tako misliš da to razrešiš? Zaboravi. Kada ova kutija bude otvorena, njen sadržaj više neće moći da se vrati unutra. A ti mi nisi pružio nijedan dovoljno ubedljiv argument da je ne otvorim."
<BR>&nbsp;&nbsp;&nbsp;&nbsp;&nbsp;"Ali ljudi u Samostalnosti!" pobunio se Ginter. "Oni..."
<BR>&nbsp;&nbsp;&nbsp;&nbsp;&nbsp;Prekinula ga je. "Gintere, nikome se ne sviđa ono što im se dogodilo. Ali ako se mi ostali moramo da odreknemo naše ljudskosti da bismo platili za spekulativnu i etički nepouzdanu rehabilitaciju... pa, cena je naprosto previsoka. Ludi ili ne, oni su sad bar ljudi."
<BR>&nbsp;&nbsp;&nbsp;&nbsp;&nbsp;"A ja nisam čovek?" upita Krišna. "Ako me zagolicaš, ja se neću nasmejati?"
<BR>&nbsp;&nbsp;&nbsp;&nbsp;&nbsp;"Ti nisi u poziciji da presuđuješ. Ti si preuredio svoje neurone i drogiran si novošću. Kakve si testove izveo na sebi? Koliko si podrobno kartirao razlike koje te odvajaju od ljudskih normi? Gde su ti brojke?" Bila su to čisto retorička pitanja; analize na koje se pozivala trajale bi nedeljama. "Ako se i ispostavi da si u potpunosti čovek - a ja ne verujem da će se ispostaviti - ko može da kaže kakve su dugoročne posledice? Šta će nas sprečiti da ne odlebdimo, korak po korak, u ludilo? Ko odlučuje šta je to ludilo? Ko programira programere? Ne, to je nemoguće. Ja se neću kockati s našim umovima." Odbrambeno, gotovo besno, ponovila je: "Ja se neću kockati s našim umovima."
<BR>&nbsp;&nbsp;&nbsp;&nbsp;&nbsp;"Ekatarina", blago reče Ginter, "koliko si već budna? Slušaj kako govoriš. Droga razmišlja umesto tebe."
<BR>&nbsp;&nbsp;&nbsp;&nbsp;&nbsp;Odmahnula je rukom, ne odgovarajući.
<BR>&nbsp;&nbsp;&nbsp;&nbsp;&nbsp;"Samo praktično pitanje", reče Hamiltonova. "Kako misliš da vodiš Samostalnost bez toga? Ova postavka nas sve pretvara u male fašiste. Kažeš da si zabrinuta zbog ludila - na šta ćemo ličiti za godinu dana?"
<BR>&nbsp;&nbsp;&nbsp;&nbsp;&nbsp;"PKU me uverava..."
<BR>&nbsp;&nbsp;&nbsp;&nbsp;&nbsp;"PKU je samo program!" viknu Hamiltonova. "Bez obzira na to koliko je interaktivan, on nije fleksibilan. On ne pruža nadu. On ne može da proceni neku novu stvar. On može samo da osnaži stare odluke, stare vrednosti, stare navike, stare strahove."
<BR>&nbsp;&nbsp;&nbsp;&nbsp;&nbsp;Odjednom, Ekatarina prasnu. "Sklanjajte mi se s lica!" vrisnu ona. "Prestanite, prestanite! Neću više da slušam."
<BR>&nbsp;&nbsp;&nbsp;&nbsp;&nbsp;"Ekatarina..." poče Ginter.
<BR>&nbsp;&nbsp;&nbsp;&nbsp;&nbsp;Ali rukama je stisnula kanister. Kolena su joj se pognula dok je počela lagano da se spušta ka peći. Ginter je video da je prestala da sluša. Droga i odgovornost učinili su joj ovo, požurujući je i zbunjujući suprotstavljenim zahtevima, sve dok nije drhteći stajala na rubu kolapsa. Dobar san bi je možda povratio, učinio prijemčivom za raspravljanje. Ali vremena nije bilo. Reči je sada neće zaustaviti. A bila je predaleko da bi do nje stigao pre nego što uništi mašine. U tom trenutku osetio je tako snažnu erupciju osećanja prema njoj kakvu je nemoguće opisati.
<BR>&nbsp;&nbsp;&nbsp;&nbsp;&nbsp;"Ekatarina", reče on. "Volim te."
<BR>&nbsp;&nbsp;&nbsp;&nbsp;&nbsp;Napola je okrenula glavu prema njemu i rastresenim, nekako iritiranim glasom rekla: "Šta..."
<BR>&nbsp;&nbsp;&nbsp;&nbsp;&nbsp;Izvadio je pištolj sa klinovima iz radne opreme, naciljao i opalio.
<BR>&nbsp;&nbsp;&nbsp;&nbsp;&nbsp;Ekatarinin šlem se razbio.
<BR>&nbsp;&nbsp;&nbsp;&nbsp;&nbsp;Pala je.
<BR>
<BR>&nbsp;&nbsp;&nbsp;&nbsp;&nbsp;"Trebalo je da pucam samo da slomim šlem. "To bi je zaustavilo. Ali mislio sam da to nije dovoljno dobar hitac. Ciljao sam posred njene glave."
<BR>&nbsp;&nbsp;&nbsp;&nbsp;&nbsp;"Ššš", reče Hamiltonova. "Uradio si ono što si morao. Prestani da kinjiš samog sebe. Razgovarajmo o praktičnijim stvarima."
<BR>&nbsp;&nbsp;&nbsp;&nbsp;&nbsp;Odamhnuo je glavom, i dalje ošamućen. Dugo, predugo, bio je na beta endorfinima, nesposoban da bilo šta oseća, nesposban da o bilo čemu brine. Bilo je to kao da je bio umotan u vatu. Ništa nije moglo da dopre do njega. Ništa nije moglo da ga povredi. "Koliko sam dugo bio van sebe?"
<BR>&nbsp;&nbsp;&nbsp;&nbsp;&nbsp;"Jedan dan."
<BR>&nbsp;&nbsp;&nbsp;&nbsp;&nbsp;"Jedan dan!" Osvrnuo se po jednostavnoj sobi. Goli stenski zidovi i laboratorijska oprema sa glatkim, neodređenim površinama. Na drugom kraju, Krišna i Čangova bili su nagnuti nad tablu za pisanje, radosno se raspravljajući i nestrpljivo škrabajući po žvrljotinama onog drugog. Ušao je jedan švajcarski kosmonaut i obratio se njihovim leđima. Krišna rasejano klimnu, ne dižući pogled.
<BR>&nbsp;&nbsp;&nbsp;&nbsp;&nbsp;"Mislio sam da je mnogo duže trajalo."
<BR>&nbsp;&nbsp;&nbsp;&nbsp;&nbsp;"Dovoljno je dugo. Već smo spasili sve koji su imali veze s grupom Sali Čang i dobro uznapredovali s ostalima. Uskoro će doći vreme da odlučiš kako želiš da te preurede."
<BR>&nbsp;&nbsp;&nbsp;&nbsp;&nbsp;Odmahno je glavom, osećajući se mrtav. "Mislim da se neću truditi, Bet. Ja naprosto nemam živaca za to."
<BR>&nbsp;&nbsp;&nbsp;&nbsp;&nbsp;"Napravićemo ti živce."
<BR>&nbsp;&nbsp;&nbsp;&nbsp;&nbsp;"Ma, ne. Neću..." Ponovo je osetio napad mučnine. Bilo je to ciklično; vraćalo se svaki put kad bi pomislio da je konačno tome došao kraj. "Ne želim da toplom plimom samozadovoljstva sperem činjenicu da sam ubio Ekatarinu. Gadi mi se to."
<BR>&nbsp;&nbsp;&nbsp;&nbsp;&nbsp;"Ni mi to ne želimo." Posner je doveo u laboratoriju delegaciju od sedmoro ljudi. Krišna i Čangova su ustali da se suoče s njima, a grupa se razdvojila na polovine koje su ih okružile. "Dosta je toga. Vreme je da svi počnemo da preuzimamo odgovornost za posledice..." Svi su jednovremeno govorili. Hamiltonova napravi facu.
<BR>&nbsp;&nbsp;&nbsp;&nbsp;&nbsp;"Počnemo da preuzimamo odgovornost..."
<BR>&nbsp;&nbsp;&nbsp;&nbsp;&nbsp;Glasovi su se podigli.
<BR>&nbsp;&nbsp;&nbsp;&nbsp;&nbsp;"Ne možemo ovde da razgovaramo", reče ona. "Izvedi me na površinu."
<BR>
<BR>&nbsp;&nbsp;&nbsp;&nbsp;&nbsp;Vozili su se u kabini pod pritiskom, idući putem za Kipući zaliv. Ispred njih, Sunce gotovo da je doticalo istrošene zidove kratera Zomering. Senke su puzile s vrhova planina i kratera, težeći ka zrakasto osvetljenom Sinus Medii. Ginter je smatrao da je bolno lep. On nije želeo da ga to pogađa, ali oštre linije odjekivale su u njegovom samotnom srcu na način za koji je otkrio da je čudesno utešan.
<BR>&nbsp;&nbsp;&nbsp;&nbsp;&nbsp;Hamiltonova je dodirnula svoj PC. Putting on the Ritz ispuni njihove glave.
<BR>&nbsp;&nbsp;&nbsp;&nbsp;&nbsp;"A šta ako je Ekatarina bila u pravu", tužno reče on. "Šta ako mi odbacujemo sve što nas čini ljudima? Nisam baš previše oduševljen time da budem pretvoren u nekog visikoparnog bezosećajnog natčoveka."
<BR>&nbsp;&nbsp;&nbsp;&nbsp;&nbsp;Hamiltonova odmahnu glavom. "Pitala sam Krišnu o tome i on je porekao stvar. Kazao je da je to kao neka vrsta... jesi li ikad bio kratkovid?"
<BR>&nbsp;&nbsp;&nbsp;&nbsp;&nbsp;"Kao dete, naravno."
<BR>&nbsp;&nbsp;&nbsp;&nbsp;&nbsp;"Onda ćeš razumeti. Rekao je da je to kao kad prvi put iziđeš iz doktorove ordinacije posle laserovanja. Sve se čini jasno, živo i raspoznatljivo. Ono nejasno što si nekad zvao 'drvo' pretvara se u hiljadu pojedinačnih i razaznatljivih listova. Svet je pun neočekivanih pojedinosti. Na obzorju postoje stvari koje nikada nisi video. Tako nešto."
<BR>&nbsp;&nbsp;&nbsp;&nbsp;&nbsp;"Oh." Zurio je ispred sebe. Sunčev disk gotovo je dodirivao Zomering. "Nema smisla da idemo dalje."
<BR>&nbsp;&nbsp;&nbsp;&nbsp;&nbsp;Ugasio je kamion.
<BR>&nbsp;&nbsp;&nbsp;&nbsp;&nbsp;Bet Hamilton kao da je bilo neprijatno. Pročistila je grlo i žustro rekla: "Gintere, vidi. Namerno sam te navela sam te da me izvedeš ovamo. Želim da ti predložim sjedinjavanje sredstava."
<BR>&nbsp;&nbsp;&nbsp;&nbsp;&nbsp;"Šta?"
<BR>&nbsp;&nbsp;&nbsp;&nbsp;&nbsp;"Brak."
<BR>&nbsp;&nbsp;&nbsp;&nbsp;&nbsp;Ginteru je bilo potrebno neko vreme da primi ono što je rekla. "Oh, ne... ja ne..."
<BR>&nbsp;&nbsp;&nbsp;&nbsp;&nbsp;"Ozbiljno mislim. Gintere, znam da misliš da sam gruba prema tebi, ali to je samo zato što sam u tebi videla puno potencijala, a da ti po tom pitanju ne činiš ništa. Pa, stvari su se promenile. Pruži mi priliku da kažem nešto prilikom tvog preuređenja, a i ja ću tebi prilikom mog."
<BR>&nbsp;&nbsp;&nbsp;&nbsp;&nbsp;On odmahnu glavom. "Ovo je po meni naprosto suviše uvrnuto."
<BR>&nbsp;&nbsp;&nbsp;&nbsp;&nbsp;"Kasno je da to koristiš kao izgovor. Ekatarina je bila u pravu - mi sedimo na vrhu nečeg veoma opasnog, najopasnije prilike s kojom se čovečanstvo danas suočava. Međutim, sada je to izletelo iz vreće. Proneo se glas. Zemlja je užasnuta i očarana. Gledaće u nas. Kratko, vrlo kratko, moći ćemo da kontrolišemo ovu stvar. Mi možemo da pomognemo da bude oblikovana sada kada je još u povoju. Pet godina od sada, izmaći će nam iz ruku.
<BR>&nbsp;&nbsp;&nbsp;&nbsp;&nbsp;Gintere, tvoj um je dobar, a postaće još bolji. Mislim da se slažemo kakav je svet koji želimo da načinimo. Želim da budeš pored mene."
<BR>&nbsp;&nbsp;&nbsp;&nbsp;&nbsp;"Ne znam šta da kažem."
<BR>&nbsp;&nbsp;&nbsp;&nbsp;&nbsp;"Želiš li istinsku ljubav? Dobio si je. Možemo da seks učimo slatkim ili bezobraznim, kako god ti je to po volji. Ništa lakše. Želiš li da budem tiša, glasnija, nežnija, samouverenija? Možemo da pregovaramo. Da vidimo možemo li se složiti."
<BR>&nbsp;&nbsp;&nbsp;&nbsp;&nbsp;Ćutao je.
<BR>&nbsp;&nbsp;&nbsp;&nbsp;&nbsp;Hamiltonova se zavalila u sedištu. Posle nekog vremena, ona reče: "Znaš? Nikad ranije nisam posmatrala lunarni zalazak Sunca. Retko izlazim na površinu."
<BR>&nbsp;&nbsp;&nbsp;&nbsp;&nbsp;"To ćemo morati da promenimo", reče Ginter.
<BR>&nbsp;&nbsp;&nbsp;&nbsp;&nbsp;Hamiltonova je netremice zurila u njegovo lice. Onda se nasmešila. Primakla mu se bliže. Nespretno je prebacio ruku oko njenog ramena. Činilo mu se da se to od njega očekuje. Zakašljao se u ruku, a zatim uperio prst. "Eno ga."
<BR>&nbsp;&nbsp;&nbsp;&nbsp;&nbsp;Lunarni zalazak Sunca je jednostavna stvar. Zid kratera dotakao je dno Sunčevog diska. Senke su poskočile s padina i pojurile preko nizije. Uskoro, pola Sunca je nestalo. Glatko, bez izobličenja, smanjivalo se. Poslednja brilijantna iskra svetlosti gorela je povrh stena, a onda iščezla. U trenu pre nego što se vetrobran prilagodio i zvezde se pojavile, Vaseljena se ispunila tamom.
<BR>&nbsp;&nbsp;&nbsp;&nbsp;&nbsp;Vazduh u kabini se ohladio. Zastori počeše da iskaču i uz škljocanje se zatvaraju zbog iznenadne promene temperature.
<BR>&nbsp;&nbsp;&nbsp;&nbsp;&nbsp;Sada je Hamiltonova njuškala bočnu stranu njegovog vrata. Koža joj je bila neznatno hrapava na dodir i ispuštala je slab, ali razaznatljiv miris. Jezikom je prešla preko linije njegove brade i zarila ga u njegovo uho. Ruke su joj petljale oko kopči na njegovom odelu.
<BR>&nbsp;&nbsp;&nbsp;&nbsp;&nbsp;Ginter nije osetio nikakvo uzbuđenje, samo blago gnušanje koje se graničilo s gađenjem. Ovo je bilo užasno, kaljanje svega što je osećao prema Ekatarini.
<BR>&nbsp;&nbsp;&nbsp;&nbsp;&nbsp;Ali bio je to posao kroz koji je morao da prođe. Hamiltonova je bila u pravu. Celog života kontrolisao ga je mali mozak, upravljajući ga osećanjima hemijskog porekla i slučajne prirode. Bio je vezan za konja svesti i nateran da ide kud god ovaj to poželi, a taj grozomorni galop donosio mu je samo bol i zbrku. Sad kad ima kontrolu nad uzdama, moći će da usmeri tog konja tamo gde on poželi.
<BR>&nbsp;&nbsp;&nbsp;&nbsp;&nbsp;Nije bio siguran šta će želeti da reprogramira. Zadovoljstvo, možda. Seks i strast, gotovo sigurno. Ali ne i ljubav. Gotovo je s romantičnim iluzijama. Vreme je da odraste.
<BR>&nbsp;&nbsp;&nbsp;&nbsp;&nbsp;Stisnuo je Betino rame. Još jedan dan, pomisli on, i više neće biti važno. Osećaću ono što je najbolje za mene da osećam. Bet je podigla usta do njegovih. Usne su joj se razmakle. Mogao je da omiriše njen dah.
<BR>&nbsp;&nbsp;&nbsp;&nbsp;&nbsp;Poljubili su se.
</P></TD></TR></TABLE>
<P class="next">
<A HREF=p2.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
