<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>4. PROHEIN AMI
<P>&nbsp;&nbsp;&nbsp;&nbsp;&nbsp;Svila ustade najtiše što je mogao, mada ga je ovo neodoljivo podsećalo na njegov raniji neuspeh da iznenadi Šenilu i Mošusa. Ostavivši štap pored stolice, on priđe zamandaljenim vratima ka Sunčanoj, naglo podiže tešku polugu iz gvozdenih ležišta (i zadrža je u rukama, da mu posluži kao oružje ako zatreba) i hitrim poktetom otvori vrata.
<BR>&nbsp;&nbsp;&nbsp;&nbsp;&nbsp;Visoki čovek u crnoj mantiji, koji je čekao na ulici, nadomak praga, kao da nije bio ni najmanje iznenađen. "Da li te je moja, hmm, prisutnost ovde, ovaj, uznemirila, Patera?" zapita on nazalnim, ali i odzvanjajućim glasom. "Nastojao sam da budem, hmm, diskretan, i, ovaj... nenametljiv. Razumeš ti mene? Pritišan, da? Pritihnut. Nisam dovoljno vešt u tome, možebiti. Već sam bio na tvojim vratima kad sam čuo glas, hmm, neke dame."
<BR>&nbsp;&nbsp;&nbsp;&nbsp;&nbsp;Svila spusti polugu na pod i ostavi je oslonjenu o zid. "Znam da je to donekle protivno propisima, Vaša eminencijo..."
<BR>&nbsp;&nbsp;&nbsp;&nbsp;&nbsp;"A ne-ne-ne! Imaš ti svoje razloge, siguran sam, Patera." Čovek u crnom se nakloni, savijajući se samo u struku. "Dobro veče, draga moja. Dobro veče, i neka svaki bog bude s tobom noćas." On uputi Svili zubat osmeh koji je veoma zablistao čak i pri slaboj svetlosti nebeskih zemalja. "Potrudih se ja veoma da stojim izvan, hmm, zone - heh - slušanja, Patera. Čujnost? Koliko sluh može. Osim, hmm, snažan glas ove dame. Čuo sam glasove, priznaću, priznaću, osim kad su kola prolazila. Ako razumeš ti mene. Ali nijednu reč koju ste rekli. Nijednu nisam, razumeš?" On se opet osmehnu. "Sveta Scilo ti mi svedokinja budi!"
<BR>&nbsp;&nbsp;&nbsp;&nbsp;&nbsp;Svila iziđe iz zgrade, na prag. "Izuzetno mi je žao što sam tako naglo otvorio, Vaša eminencijo. Čuli smo... trebam da, ne, treba da, kažem, rečeno nam je..."
<BR>&nbsp;&nbsp;&nbsp;&nbsp;&nbsp;"Ma sasvim u redu, sasvim ništa, Patera!" Jedna šaka je već pošla gore a zatim se praćaknula napred, u gestu otpisivanja nevažne stvari.
<BR>&nbsp;&nbsp;&nbsp;&nbsp;&nbsp;"...da ima neko pred vratima, ali ne i ko..." Svila duboko udahnu. "Sigurno dolazite po hitnom poslu, inače ne biste pošli tako pozno, Vaša eminencijo. Zar nećete ući?"
<BR>&nbsp;&nbsp;&nbsp;&nbsp;&nbsp;Pridržao je vrata, a kad je čovek u crnoj odeždi ušao, Svila ih je opet zamandalio. "Ovo je nama, na žalost, trpezarija. Sastavljena sa kuhinjom. To je najbolja prostorija koju imamo. Mogu Vam ponuditi vodu i... i banane, ako Vam je volja." Pade mu na um da nije stigao da istraži sadržinu Mačetove kese. "Možda i neku drugu vrstu voća."
<BR>&nbsp;&nbsp;&nbsp;&nbsp;&nbsp;Čovek sličnim gestom otpisa i voće. "Davao si savete ovoj mladoj dami, zar ne, Patera? Nisi je ispovedao, nadam se. Ili bar nisi još počeo, a nisi, iako ja ni reč nisam razumeo. Prepoznao bi ja, hmm, ritam i intonaciju, razumeš ti mene, Pesovog oproštaja, verovatno bi, pa šta, molim te, toliko puta sam i sam ispovedao, i ispovedao. Litanija svetih imena, ne? Pa u ime Pesa velikoga, pa Ehidne božanske, pa Scile pržeće, pa sve tako redom. Ali nisam, ovaj, ništa tako čuo. Ništa - baš ništa."
<BR>&nbsp;&nbsp;&nbsp;&nbsp;&nbsp;Šenila, koja je ustala kad i Svila, išla za njim do vrata i stajala na vratima uz njega, sada upita: "Ti si isto augur, Patera?"
<BR>&nbsp;&nbsp;&nbsp;&nbsp;&nbsp;Čovek u crnom se još jednom nakloni, a onda podiže krst sa šupljinama duž sva četiri kraka, koji mu je visio na grudima; zlatni lanac, na kome je krst bio, zablista kao sama Zlatna staza, u skromnoj, otrcanoj trpezariji. "Jesam, itekako, draga moja. Augur sasvim, sasvim sposoban za diskreciju, inače ne bih bio ovde gde jesam danas, razumeš. Znači, ništa nema da se bri-neš, draga moja, da sam prisluškivao ijednu reč što ste vi ovde pričali."
<BR>&nbsp;&nbsp;&nbsp;&nbsp;&nbsp;"Znam ja da mogu imati puno poverenje u tebe, Patera, to se razume samo po sebi. Nego, htela sam reći, Patera Svila i ja moraćemo da pričamo još dugo. Mogla bih otići negde drugde i vratiti se kroz sat-dva - koliko god vremena proceniš da tebi treba."
<BR>&nbsp;&nbsp;&nbsp;&nbsp;&nbsp;Svila je zapanjeno blenuo u nju.
<BR>&nbsp;&nbsp;&nbsp;&nbsp;&nbsp;"Čekajte, dozvolte jednu stvar, molim vas - takva da-ma? U ovakvom delu grada? Ma ja o tome neću ni da čujem. Ni da čujem. Nijedan časak, razumeš ti mene? Ali bi mogao reč-dve sa Paterom sada, pa posle da idem."
<BR>&nbsp;&nbsp;&nbsp;&nbsp;&nbsp;"Naravno", reče mu Šenila. "Molim te, ne obraćaj pažnju na mene uopšte, kao da nisam tu, Tvoja eminencijo."
<BR>&nbsp;&nbsp;&nbsp;&nbsp;&nbsp;Bio je za više od pola glave viši od Svile (mada je Svila bio visok maltene koliko Njorka), i bar petnaest godina stariji. Istanjena, proređena kosa, crna kao antracit, prosipala mu se niz čelo; dok je govorio, zabacivao ju je, trzajima glave, unazad, da mu ne pada u oči. "Ovo je Patera Svila, je li, molim te? Ne verujem da sam ikad, hmm, imao prilike da, ovaj, da ga upoznam. Savršeno sam ti nepoznat, a? Patera. Ili maltene. Ako si me i video nekad, to je bilo tako malo da kao da uopšte nisi. Kamo sreće da nije tako. Kamo sreće da se, hmm, srećemo kao sta-ri prijatelji. Ali jesam te malo i zavrnuo, a? Pre par godina. Nema šta, priznajem to. Potvrđujem i priznajem, razumeš ti mene. Ali, molim te lepo, morao sam da radim ono što je najbolje za Udruženje. Udruženje je naša mati, ono je važnije od bilo kog čoveka. Ja sam Ustavica."
<BR>&nbsp;&nbsp;&nbsp;&nbsp;&nbsp;Preusmerio je osmeh ka Šenili. "Ova mlada lepojka možda će radije zadržati - hmm... kako da kažem molim te... diskretnu anonimnost, da? Moglo bi to biti dobro kao predostrožnost, da? Kako god ona, ovaj, voli. Nema uvrede, nema ljutnje."
<BR>&nbsp;&nbsp;&nbsp;&nbsp;&nbsp;Šenila klimnu glavom. "Ako ti nemaš ništa protiv, ja bih tako, Patera."
<BR>&nbsp;&nbsp;&nbsp;&nbsp;&nbsp;"Ništa, ništa, ništa protiv, ni-ka-ko." Ustavicina šaka zatalasala se nemarno. "Ni najmanje. Dozvolte jednu stvar - pa ja to i preporučujem."
<BR>&nbsp;&nbsp;&nbsp;&nbsp;&nbsp;Svila reče: "Vi ste prisustvovali mom diplomskom ispitu, Vaša eminencijo. Bili ste na svečanom podijumu, rame uz rame sa Prelatom naše shole. Ne pretpostavljam da ste me zapamtili."
<BR>&nbsp;&nbsp;&nbsp;&nbsp;&nbsp;"Jesam! Jesam! Kako da nisam! A zašto ti ne sedneš, draga moja? Svilo, zapamtio sam ja tebe itekako. Diplomirao sa počastima, je li tako, molim te? Pa da! Nikad ja ne zaboravim tu dečurliju koja postanu učenici pokolenja. Bio si ti i najjače momče u toj staroj sholi, te godine. Sećam se da sam rekao Kvecalu - Prvom govorniku, al trebalo bi da kažem, je li, Njegovoj svesnosti. Kažem ja njemu, ovoga je trebalo u arenu. Ali, ovaj, eto. Eto. Mi smo te, he-he. Poslali ovde. Jesmo, šta tu ima da se priča. To je više bilo kao jedna šala, razumeš ti mene. Ali mojom krivicom. Jeste, brate, ja sam za to odgovoran sto posto. Što smo te, mislim, bacili ovde. U ovaj kvart i ovaj mantejon. Bilo je na moj predlog." On iskosa pogleda slupane ostatke malog stola preko koga je Mošus pao, pa spusti svoje mršavo telo na Svilinu stolicu za čitanje. "Ja sam navaljivao da to tako bude - ma sedi i ti, Patera - a dragi Kvecal se sasvim saglasio."
<BR>&nbsp;&nbsp;&nbsp;&nbsp;&nbsp;"Hvala, Vaša eminencijo." Svila sede. "Hvala Vam mnogo. Na bolje mesto nisam mogao doći."
<BR>&nbsp;&nbsp;&nbsp;&nbsp;&nbsp;"A ne, ne, ne misliš ti to. A ne mogu ti ni zameriti što misliš ono drugo što stvarno misliš. Ni najmanje zameriti, je li tako. Jer ti si se, dozvoli jednu stvar, molim te, ti si se očajno loše proveo. Ja, ovaj, mi, mi smo to znali, Kvecal i ja. Jasno je to nama, molim te lepo. Ali tvoj jadni stari, hmm, prethodnik. Kako se ono zvao?"
<BR>&nbsp;&nbsp;&nbsp;&nbsp;&nbsp;"Štuka, Vaša eminencijo. Patera Štuka."
<BR>&nbsp;&nbsp;&nbsp;&nbsp;&nbsp;"E baš tako, dabome. Patera - Štuka! Šta bi bilo da smo mu poslali jednog od onih manjih dečaka, onih što su bili kao zečići mali, a? Takvog bi ubili i pojeli prvog dana, u ovom kvartu, je li tako? Molim te lepo. Ti sad znaš da je tako, Patera, a ja sam znao još onda. Zato sam predložio Kvecalu da bacimo tebe, a on je odmah uvideo logiku toga. I evo tebe sada, vidiš. Sam si. Otkad je Štuka, hmm... otišao u jedno vedrije podneblje? Fino, fino si ti ovde postigao, Patera. I-zu-zet-no dobar rad. Mislim da to nije prejako rečeno."
<BR>&nbsp;&nbsp;&nbsp;&nbsp;&nbsp;Svila prisili sebe da nešto kaže. "Rado bih se složio s time, Vaša eminencijo." Reči su dolazile jedna po jedna, teške kao kamenovi-putokazi pobodeni duž druma. "Ali ovaj mantejon je prodat. To sigurno znate. Nismo mogli ni poreze da platimo. Grad je zaplenio celo imanje; pretpostavljam da je Udruženju javljeno o tome, ali meni nije rečeno ništa. Novi vlasnik će svakako zatvoriti i mantejon i palestru, a lako bi moglo biti da ih i sruši."
<BR>&nbsp;&nbsp;&nbsp;&nbsp;&nbsp;"On je vrlo naporno radio, draga moja", saopšti Ustavica Šenili. "Ti ne stanuješ u ovom kvartu, a? Pa ne možeš znati. Ali potrudio se. Potrudio se."
<BR>&nbsp;&nbsp;&nbsp;&nbsp;&nbsp;Svila reče: "Hvala Vam, Vaša eminencijo. Veoma ste ljubazni. Više bih voleo, međutim, da ne postoji potreba za takvom ljubaznošću. Više bih voleo da sam, na neki način, doveo ovaj mantejon do uspeha. Kad sam Vam zahvalio što ste me ovde rasporedili, nije to bilo iz učtivosti. Ne volim ja stvarno ovo mesto - zgrade su tesne, stare i ruševne, i tako dalje, mada sam jedno vreme nastojao da ubedim sebe da ga volim. Ali ovaj narod... Ima ovde mnogo rđavih ljudi. To svako kaže, i to je istina. Ali dobri ljudi u ovom kvartu zaista su u vatri prekaljeni i ostali su dobri, i posle svega što je ovaj Svitak bacio na njih. Nema takvih ljudi nigde drugde na celom Svitku. Pa čak i oni rđavi, iznenadilo bi Vas koliko zapravo..."
<BR>&nbsp;&nbsp;&nbsp;&nbsp;&nbsp;U tom času Oreb doleprša Šenili u krilo, noseći Mošusov nož u kljunu.
<BR>&nbsp;&nbsp;&nbsp;&nbsp;&nbsp;"Pazi ovo, molim te lepo! Šta je to?"
<BR>&nbsp;&nbsp;&nbsp;&nbsp;&nbsp;"Orebu je bilo iščašeno krilo", objasni Svila. "To sam mu ja iščašio, slučajno, Vaša eminencijo. Juče je jedan lekar vratio zglob na mesto, ali krilo još nije ozdravilo."
<BR>&nbsp;&nbsp;&nbsp;&nbsp;&nbsp;Ustavica talasanjem šake odbaci te Sviline primedbe. "Ovaj bodež, jelte, čije je to, je li tvoje, draga moja?"
<BR>&nbsp;&nbsp;&nbsp;&nbsp;&nbsp;Šenila, bez ikakvog traga osmeha, klimnu glavom. "Bacila sam nož da bih ilustrovala nešto što sam Pateri Svili objašnjavala, Tvoja eminencijo. A sad mi ga Oreb, vrlo ljubazno, vraća. Ja mislim da se ja njemu dopadam."
<BR>&nbsp;&nbsp;&nbsp;&nbsp;&nbsp;Oreb se oglasi jednim zviždukom.
<BR>&nbsp;&nbsp;&nbsp;&nbsp;&nbsp;"Ti si to bacila? Dozvoli jednu stvar draga moja, ne želim da izgledam skeptičan, ali..."
<BR>&nbsp;&nbsp;&nbsp;&nbsp;&nbsp;Šenila munjevito izmahnu, opruživši celu dužinu ruke prema ormanu; zid iznad ormana odjeknu potmulo, snažno i kratko. Sečivo je bilo do polovine zariveno u zid; nož nije čak ni vibrirao.
<BR>&nbsp;&nbsp;&nbsp;&nbsp;&nbsp;"A-uh! O, bogovi! Al ga zakrka!" reče Ustavica. Digao se sa sedišta i otišao da pogleda. "Nikad nisam - ovo je stvarno naj... hmm, naj..." Dohvatio je držku noža i pokušao ga izvući, ali nije išlo, pa je počeo klimati nož levo-desno i gore-dole. "Samo jedna rupa je ovde - ja vidim... ovaj... tačno samo jednu rupu u celom zidu."
<BR>&nbsp;&nbsp;&nbsp;&nbsp;&nbsp;"Smatrala sam da Patera Svila želi da ima na svom zidu što je moguće manji broj rupa", reče Šenila tmurno.
<BR>&nbsp;&nbsp;&nbsp;&nbsp;&nbsp;"A-ha!" uzviknu Ustavica, likujući, jer je uspeo da iščupa nož. Vratio je oružje Šenili, uz duboki naklon. "Tvoje oružje, draga moja. Znao sam ja da se za ovaj kvart priča da je... hmm... grub? Žestok. Bezakonje. Video sam, isto tako, i ovaj skršen stočić tu. Ali nisam pretpostavio da... Patera, moje... ovaj, naše divljenje prema tvom radu već je bilo vrlo veliko. Ali sada je još, ovaj, moje je sada još..." On opet sede. "Eto to htedoh reći, Patera. Mogao bi ti sada pomisliti da, ovaj, mi... Kvecal i ja..."
<BR>&nbsp;&nbsp;&nbsp;&nbsp;&nbsp;Njegova pažnja se prenese na Šenilu. "Kao što ovaj dobri augur zna, ja sam Prvom govorniku, hmm, prohain ami, draga moja. Nesumnjivo ti već dobro znaš tu, ovaj, titulu. Njegov, da se izrazim, kao ovi gardisti što bi rekli, ađutant. Njegov koadjutor, razumeš ti mene. To je, ovaj, službeni i formalni naziv. Najkorektnije. A htedoh reći da smo mi pratili napredovanje Paterino, da, sa pažnjom i divljenjem. Imao je on teškoće. Oh! Da! Nailazio na prepreke, dozvolte. Njivu dobio jednu koja nije laka za oranje, jelte. Ovaj mantejon, to nije miran pašnjak, ne. Sirot, ali besmrtnim bogovima drag."
<BR>&nbsp;&nbsp;&nbsp;&nbsp;&nbsp;Šenila klimnu glavom. "Tako i ja mislim, Tvoja eminencijo."
<BR>&nbsp;&nbsp;&nbsp;&nbsp;&nbsp;"Trebao je on doći kod nas, da dobije, hmm... asistenciju, a? Trebalo je da apeluje, iskreno i direktno, Njegovoj svesnosti i meni. Da, kako bih rekao, izloži svoj slučaj: takva i takva stvar. Razumeš ti mene? Ali mi, kudikamo više, znaš? Kudikamo više smo i mi bili dužni da prvi ponudimo asistenciju, a da on ne mora ono sve. Da, zaista! Spremno, bez oklevanja, evo Udruženje ti priskače u pomoć, molim lepo, izvoli. Kudikamo više. I ranije, a ne tek sad."
<BR>&nbsp;&nbsp;&nbsp;&nbsp;&nbsp;"Nisam uspeo da uđem u Vašu kancelariju, da razgovaram sa Vama", objasni Svila, pomalo suvo. "Vaš protonotar me je ljubazno obavestio da je sva Vaša pažnja bila zaokupljena nekom tadašnjom krizom."
<BR>&nbsp;&nbsp;&nbsp;&nbsp;&nbsp;Ustavica zašišta, sipljivo, iz pluća. "I nama sumnje da je bila, Patera. Meni često izgleda da ja nikakva druga, vidiš, posla nemam, nego samo, ovaj, da se po čitav dan rvem sa, sa, sa jednom beskrajnom bujicom raznih kriza, koje, da ti kažem nešto: koje postaju sve crnje i gore."
<BR>&nbsp;&nbsp;&nbsp;&nbsp;&nbsp;Na zapadu, huka vazdušnih turbo-kompresora: Ulicom sunca dolazila je naoružana lebdelica Civilne garde. Ustavica je zastao da oslušne tu buku koja se pojačavala.
<BR>&nbsp;&nbsp;&nbsp;&nbsp;&nbsp;"Naša je, ovaj, nepromenljiva politika sa mladim augurima, Patera, što ti moraš razumeti, da, hmm... pustimo... da oprobaju krila. A mi da gledamo njihov prvi let, jelte, sa daljine. Jeste. Gurnemo ih, dozvolte mi da se tako izrazim, gurnemo ih grubo iz gnezda, razumeš ti mene. To je jedan ispit, koji si ti položio, ovaj, zaista odlično."
<BR>&nbsp;&nbsp;&nbsp;&nbsp;&nbsp;Svila nagnu glavu na jednu stranu. "Srećan sam zbog tih reči, Vaša eminencijo, iako sasvim svestan da tolike pohvale nisam zaslužio. Ovo može biti i najbolja prilika da izvestim - neformalno, hoću reći - o velikoj časti koju je učinila, danas, našem ugroženom mantejonu..."
<BR>&nbsp;&nbsp;&nbsp;&nbsp;&nbsp;"Ugroženom, kažeš ti, Patera? Reče li 'ugroženom'?" Ustavica osmehom otpisa sve nevolje. "On je, hmm... dobro, da kažem - prodat, kao što si se ti izrazio. Ali ta prodaja, to je samo jedan zakonski manevar, da? Razumeš? Jedna mala procesualna strategija starog Kvecala, znaš. Novi vlasnici... ah. Ime glasi... Zove se..."
<BR>&nbsp;&nbsp;&nbsp;&nbsp;&nbsp;"Krv", reče Svila.
<BR>&nbsp;&nbsp;&nbsp;&nbsp;&nbsp;"Ne, ne, ne, nije to. Nešto običnije."
<BR>&nbsp;&nbsp;&nbsp;&nbsp;&nbsp;Šenila progunđa: "Mošus?"
<BR>&nbsp;&nbsp;&nbsp;&nbsp;&nbsp;"E, jeste, tačno, sasvim tačno. Mošus, vidiš ti. Prilično glupo ime, ako dozvolte da kažem. Jer mali dečaci kad se rode, ne mirišu, hmm, ne mirišu ni upola tako dobro kao mošus. Međutim, taj Mošus, šta je on učinio. Platio vaše poreze i takse. I postao vlasnik. Je li? Za plaćene poreze i takse, i neku tri-ča-vu svotuu pride. Vlasnik ovoga svega. A ovim zgradama treba, dozvolte jednu stvar - treba renoviranje. Kao što si sam kazao, Patera. Pustićemo ga da renovira. Zašto ne? Neka on ponese troškove, al u blagajnu da nam ne dira, a? Pa na kraju neka pokloni opet sve nama. Donator. Sve opet neka pokloni crkvi svojoj. Pobožno delo jednoga ktitora."
<BR>&nbsp;&nbsp;&nbsp;&nbsp;&nbsp;Šenila zatrese glavom. "Nešto mi se ne čini..."
<BR>&nbsp;&nbsp;&nbsp;&nbsp;&nbsp;"Imamo mi načina, draga moja, kao što ćeš i sama videti, pa ćeš se uveriti. A naročito dragi, stari Kvecal ima načina. To on veoma dobro radi. Njegova - težina kao Prolokutora Udruženja. Njegov, jelte, uticaj kod Ajuntamienta. On ima u izobilju i preobilju - ugled tamo, nemojte ni za trenutak sumnjati u to, molim vas. Čitav jedan arsenal pomoću koga mi možemo da pritisnemo ako se desi nešto ovako kao što se, hmm, desilo. Ovde, kod tebe, u Sunčanoj, Patera."
<BR>&nbsp;&nbsp;&nbsp;&nbsp;&nbsp;Svila reče: "Mošus je samo na papiru vlasnik, Vaša eminencijo. Krv kontroliše ovu imovinu i preti da će sve ovo da poruši."
<BR>&nbsp;&nbsp;&nbsp;&nbsp;&nbsp;"Svejedno. Svejedno. Videćeš, Patera." Ustavica opet sevnu svojim zubatim osmehom. "Neće se desiti, hmm, takvo događanje. Neće se zbivati tako. Nema straha. Ni mrvice straha ne treba da bude. A ako i poruši, stara zdanja biće zamenjena novim. To bi bilo i najbolje, jelte. Izgraditi novo, iz temelja, ali, hm, udobnije. U smislu veličine. Moram se setiti da o tome popričam sa Kvecalom sutra, kad bude popio čaj od govedine."
<BR>&nbsp;&nbsp;&nbsp;&nbsp;&nbsp;Ustavica pogleda ka Šenili. "Stari Kvecal mnogo voli čaj od goveđeg mesa, znaš. A zna i Patera, nesumnjivo. Jer, te stvari, to se priča među nama. Prepričava. Kao pralje kad se sastanu. Govorkanja, ogovaranja. Međutim, jednu stvar ja tebi da kažem, trebalo bi da dragi, stari Kvecal jede više, zar ne? Večito ja njega napadam oko toga. Pa ne može čovek da živi od goveđeg čaja i vazduha, dozvolte, molim lepo. A Kvecal tako živi. I zato je tako slabašan."
<BR>&nbsp;&nbsp;&nbsp;&nbsp;&nbsp;On baci pogled na zidni časovnik iznad majušnog kamina. "Ono što sam, ovaj, ono radi čega sam se zaputio, da te obavestim, Patera Svilo - vidiš, dragi moj, kako sam ja užasno sebičan. Da, čak i posle pola života provedenog u, hmm, traganju za svetošću. Moram ja lično njega da obaveštavam, pa to ti je. To mi je bila želja. Dakle, Patera, odsad više nećeš raditi sam. Rekao sam već, zar ne? Ovaj, ranije? Da tvoje borbe koje si ovde vodio nisu prošle neprimećene. Ali sada mogu reći koju reč više, a, bogova mi, i hoću. I, evo, kažem. Mladi pomoćnik; augur koji je ovoga proleća diplomirao sa počastima, hmm. Kao ti nekada, Patera. Ja, ovaj, mi smo veoma svesni toga. Učenik pokolenja, samo da ti kažem, nagrađen za hierologiju. Stiže ujutro. Pa ćeš ti lično upoznati radost vođenja ovoga mlađanog zamenika tvog stazama onim istim kojima si ti uspeo na tako pohvalan način proći. Imaš dve spavaće sobice tamo gore, koliko znam? Molim lepo, pripremi onu, hmm... skromniju... za useljenje Patere Guloa."
<BR>&nbsp;&nbsp;&nbsp;&nbsp;&nbsp;Ustavica ustade i pruži ruku. "Bilo je ovo veliko zadovoljstvo, Patera. Zadovoljstvo, a i čast mnogo, mnogo i premnogo odlagana. I uskraćivana. Samouskraćivanje, ali i samouskraćivanju mora jednom doći kraj, ne?"
<BR>&nbsp;&nbsp;&nbsp;&nbsp;&nbsp;Svila ustade uz pomoć Krvovog štapa, i njih dvojica se svečano rukovaše.
<BR>&nbsp;&nbsp;&nbsp;&nbsp;&nbsp;"Draga moja, žao mi je što sam prekinuo tvoj razgovor sa tvojim, hmm... duhovnim vodičem. Sa ovim vrednim, mladim augurom. Izvinjavam se itekako. Ovaj mali tWte-a-tWte između nas dvojice tebi nije mogao biti mnogo zanimljiv, ali...
<BR>&nbsp;&nbsp;&nbsp;&nbsp;&nbsp;"A, ne, bio je, bio je!" Šenilin osmeh mogao je, zamalo, biti iskren.
<BR>&nbsp;&nbsp;&nbsp;&nbsp;&nbsp;"...ali bar je trajao kratko. Hmm, sažet. Ukratko. A sad, moji blagoslovi tebi, kakve god tvoje nevolje bile." Ustavica iscrta znak sabiranja u vazduhu. "Blagosloveni budite u najsvetije ime Pesa, oca bogova, i Ehidne ljupke, družbenice njegove, i u ime svih njihovih sinova i kćeri jednako, danas i zauvek, i u ime njihovog najstarijeg deteta, Scile, zaštitnice ovog, našeg svetog grada Virona."
<BR>&nbsp;&nbsp;&nbsp;&nbsp;&nbsp;"Novi vlasnik nalaže", reče Svila Ustavici tonom hitnosti, "da svaki prihod koji se pojavi preko operativnih troškova mantejona mora biti predat njemu. U svetlosti onoga što se danas dogodilo u vreme prinošenja žrtava - a naprosto je nemoguće da Vaša eminencija nije doznala za..."
<BR>&nbsp;&nbsp;&nbsp;&nbsp;&nbsp;Ustavica zastenja od napora, podižući i ostavljajući pored vrata tešku rezu. "Mnogo toga ovde imate što treba da se popravi, Patera. Ili zameni. Ili, ovaj, uveća. Ima tu stvari oko kojih se, taj, kako-se-zvaše, Mošus, neće potruditi. Da ih on osposobljava. Tvoja, na primer, tvoja lična - garderoba, a? To bi, razumeš ti mene, mogao biti dobar početak. Mogao bi ti, mnogo toga bi ti mogao. A što se tiče ostalog, ti sam odlučuješ koliki ćeš zbir prihoda upisati tamo, a? Poslovodstvo, to je valjda tvoje. Sigurno ćeš naći mnogo dobrih načina da potrošiš svaki - ovaj - svaki, čisto razgovora radi zamišljeni, višak para. A i pozajmljivao si razne svote, verujem. Tako je meni, ovaj, nama, Njegovoj svesnosti i meni, rečeno."
<BR>&nbsp;&nbsp;&nbsp;&nbsp;&nbsp;Vrata se zatvoriše iza njega, uz jedno 'škljoc'.
<BR>&nbsp;&nbsp;&nbsp;&nbsp;&nbsp;Oreb zazvižda. "Loš čo-vek."
<BR>&nbsp;&nbsp;&nbsp;&nbsp;&nbsp;Šenila ispruži ruku, na koju Oreb naskoči. "Nije on stvarno loš, Orebe. Samo je suviše zaljubljen u svoju pamet."
<BR>&nbsp;&nbsp;&nbsp;&nbsp;&nbsp;Mali osmeh pojavio se na uglovima njenih usana kad se obratila Svili. "Tolika reakcija, zbog samo pojavljivanja jedne male, sporedne boginje. Jedne koja ne spada u velikih Devet - tako si rekao u mantejonu? Zapamtila sam ja to."
<BR>&nbsp;&nbsp;&nbsp;&nbsp;&nbsp;Svila je još jednom zamandalio vrata i okrenuo se da odgovori, ali ona diže ruku. "Znam, znam šta hoćeš kazati, Patera. Nemoj. Zovem se Šenila. To ima da bude aksiom, iznad svake rasprave ili promene. Imaš me zvati imenom Šenila, čak i kad smo sami. I postupati prema meni kao prema Šenili."
<BR>&nbsp;&nbsp;&nbsp;&nbsp;&nbsp;"Ali..."
<BR>&nbsp;&nbsp;&nbsp;&nbsp;&nbsp;"Jer jesam Šenila. Ti te stvari nisi stvarno razumeo, bez obzira na to koliko si vredno učio. A sad sedi. Znam da te boli noga."
<BR>&nbsp;&nbsp;&nbsp;&nbsp;&nbsp;Svila se sruči u stolicu.
<BR>&nbsp;&nbsp;&nbsp;&nbsp;&nbsp;"Ali još nešto si hteo da kažeš, a ne ono prvo što, kako rekoh, nije stvarno istinito. Da čujem."
<BR>&nbsp;&nbsp;&nbsp;&nbsp;&nbsp;"Na žalost, to je nešto što bi te moglo uvrediti, ali nije namenjeno da te uvredi." Oklevao je, progutavši knedlu. "Šenila, ti... govoriš veoma različito, u razna vremena. Juče si u Orhidejinoj kući govorila kao mlada žena koja je odrasla na ulicama i nije naučila da čita, ali je družeći se sa bolje obrazovanim svetom pokupila nekoliko fraza i naučila ponešto od gramatike. Noćas si, pre dolaska Njegove eminencije, poprilično koristila lopovski žargon, kao Njorka. Ali čim se pojavila Njegova ekselencija, pretvorila si se u kulturnu i obrazovanu mladu ženu."
<BR>&nbsp;&nbsp;&nbsp;&nbsp;&nbsp;Njen osmeh se proširio. "Treba li da ti se pravdam za ono kako sam razgovarala s tobom, Patera? To ne bi mogao biti zahtev jednog džentlmena, pogotovu onog ko je i sveštenik."
<BR>&nbsp;&nbsp;&nbsp;&nbsp;&nbsp;Svila je neko vreme sedeo ćuteći, trljajući se po obrazu. Oreb skoči sa Šenilinog šačnog zgloba na njeno rame, a odatle na oguljeni i iskrzani stočić za čitanje ispred Sviline stolice.
<BR>&nbsp;&nbsp;&nbsp;&nbsp;&nbsp;Napokon Svila reče: "Da si razgovarala sa Njegovom eminencijom na isti onoj način kao sa mnom, on bi pomislio da sam te iznajmio za večeras, ili tako nešto. Da bi me poštedela neprilike, odala si mi tvoju pravu prirodu. Kamo sreće da umem da ti se dovoljno zahvalim za to, Šenila."
<BR>&nbsp;&nbsp;&nbsp;&nbsp;&nbsp;"Izgovaraš moje ime kao da je to učtiva laž. Uveravam te, ono je istinito."
<BR>&nbsp;&nbsp;&nbsp;&nbsp;&nbsp;Svila upita: "Ali kad bih upotrebio ono drugo ime - mi oboje znamo koje - zar ne bi i ono bilo jednako istinito?"
<BR>&nbsp;&nbsp;&nbsp;&nbsp;&nbsp;"Ne bi, stvarno. Bilo bi daleko manje istinito nego što ti misliš, a vodilo bi ka beskrajnim teškoćama."
<BR>&nbsp;&nbsp;&nbsp;&nbsp;&nbsp;"Lepša si noćas nego što si bila u Orhidejinoj kući. Smem li to reći?"
<BR>&nbsp;&nbsp;&nbsp;&nbsp;&nbsp;Klimnula je glavom. "Tada se nisam trudila. Ili ne mnogo. Ne valjano. Muškarci zamišljaju da su kosti i šminka sve. Ali mnogo zavisi od... izvesnih stvari koje ja činim. Od očiju, usana. Načina kako se krećem. Od onih pravih gestova. To radiš i ti, Svilo, ali nesvesno. Volim da te posmatram. Ali kad ne znaš da te posmatram." Zevnula je i počela se protezati, sve više i više, tako da se najzad činilo da će njene obilate dojke provaliti kroz zategnutu haljinu. "Eto, vidiš. To nije bilo mnogo lepo, a? Ali njemu se dopadalo kad sam zevala, imao je običaj da mi tad poljubi ruku. Zato sam to ponekad radila: da njemu učinim zadovoljstvo. Oduševljenje, štaviše. Svilo, moraću negde spavati noćas. Volim to tvoje ime, Svilo. Celo veče osećam želju da ga izgovaram. Većina imena je ružna. Hoćeš li mi pomoći?"
<BR>&nbsp;&nbsp;&nbsp;&nbsp;&nbsp;"Nego šta", reče on. "Tvoj sam rob."
<BR>&nbsp;&nbsp;&nbsp;&nbsp;&nbsp;"Šenila."
<BR>&nbsp;&nbsp;&nbsp;&nbsp;&nbsp;Opet je progutao knedlu. "Pomoći ću ti što više mogu, Šenilo. Možeš prespavati ovde, ali siguran sam da možemo naći i nešto bolje."
<BR>&nbsp;&nbsp;&nbsp;&nbsp;&nbsp;Najednom je opet bila ona ista koju je upoznao kod Orhideje. "O tome moramo da popričamo", reče ona, "ali prvo o nečem drugom. Ti shvataš zašto je došao onaj odvratni čovek? Zašto ti dovode mladog pomoćnika? Zašto će taj odvratni, kao i vaš prolokutor, pokušati da dobiju ovaj mantejon nazad od Krva?"
<BR>&nbsp;&nbsp;&nbsp;&nbsp;&nbsp;Svila sumorno klimnu glavom. "Naivan sam ponekad, priznaću; ali nisam toliko naivan. Malo je nedostajalo pa da mu kažem da prestane prikrivati svoje prave namere."
<BR>&nbsp;&nbsp;&nbsp;&nbsp;&nbsp;"Onda bi on postao veoma neprijatan, sigurna sam."
<BR>&nbsp;&nbsp;&nbsp;&nbsp;&nbsp;"I ja mislim da bi." Svila duboko udahnu, pa izdahnu vazduh, sa mešavinom olakšanja i gađenja. "Momka šalju da motri na mene. Baš se pitam kako je proveo leto."
<BR>&nbsp;&nbsp;&nbsp;&nbsp;&nbsp;"Misliš da je Ustavicin štićenik? Nešto tako?"
<BR>&nbsp;&nbsp;&nbsp;&nbsp;&nbsp;Svila klimnu glavom. "Verovatno je bio pomoćnik njegovog protonotara. Ali nije bio protonotar, jer ja sam upoznao toga, i nije se zvao Gulo. Kad bih mogao popričati sa nekim drugim augurima koji su sa mnom išli u isto odeljenje, oni bi mi mogli reći."
<BR>&nbsp;&nbsp;&nbsp;&nbsp;&nbsp;"Znači, namera je tvoja da uhodiš uhodu." Šenila se nasmešila. "Pa, dobro, ako ništa drugo, bar je ovaj tvoj mantejon bezbedan."
<BR>&nbsp;&nbsp;&nbsp;&nbsp;&nbsp;"Nisam ubeđen u to. Kao prvo, nemam mnogo pouzdanja u sposobnost Njegove svesnosti da kontroliše Krva. Mislim da je Njegova svesnost za to manje sposoban nego Njegova eminencija - zapravo, manje nego što Njegova eminencija za sebe kaže da jeste. Svako zna da Udruženje više nema onaj uticaj na Ajuntamiento kao nekad, mada bi ova današnja teofanija Dame Kipris mogla znatno da pomogne. Sem toga..."
<BR>&nbsp;&nbsp;&nbsp;&nbsp;&nbsp;"Da? Šta je sad?" Šenila je gladila Orebova leđa. Ptican je ispružao vrat i trljao njenu podlakticu svojim grimiznim kljunom.
<BR>&nbsp;&nbsp;&nbsp;&nbsp;&nbsp;"Kao drugo, ako oni mogu da manipulišu Krvom, ja neću još dugo biti ovde. Biću premešten, najverovatnije na neku administrativnu dužnost, a taj Patera Gulo preuzeće sve u svoje ruke."
<BR>&nbsp;&nbsp;&nbsp;&nbsp;&nbsp;"M-hm. Ponosim se tobom." Šenila je i sad gledala pticana. "Onda moj mali predlog tebe i sad zanima?"
<BR>&nbsp;&nbsp;&nbsp;&nbsp;&nbsp;"Da uhodim Viron?" Svila dohvati Krvov štap sa lavičinom glavom oberučke, kao da namerava da ga prelomi preko sredine. "Ne! Osim ako mi ti narediš. Ali, Šenila - sad si zaista Šenila? Jesi li?"
<BR>&nbsp;&nbsp;&nbsp;&nbsp;&nbsp;Klimnula je glavom, lica uozbiljenog.
<BR>&nbsp;&nbsp;&nbsp;&nbsp;&nbsp;"Ne mogu dozvoliti, Šenila, ni da ti nastaviš time da se baviš. Ostavljajući po strani sva pitanja odanosti, ne dozvoljavam da na taj način rizikuješ život."
<BR>&nbsp;&nbsp;&nbsp;&nbsp;&nbsp;"Ljut si. Ne zameram ti, Svilo. Mada je bolje biti hladan. On... vi ga zovete Pes. Neko je jednom rekao da je Pes bio uvek obuzet hladnom razbesnelošću. Nije uvek, Svilo."
<BR>&nbsp;&nbsp;&nbsp;&nbsp;&nbsp;Obliznula je usne. "Znači, nije tačno da je uvek bio takav. Ali je zamalo tačno. I on je postao vladar našeg... svitka. Našeg svitka, većeg od ovog. Začas. Za samo nekoliko godina. Nismo mogli da verujemo."
<BR>&nbsp;&nbsp;&nbsp;&nbsp;&nbsp;Svila reče: "Mislim da meni 'hladna razbesnelost' ne ide osobito dobro od ruke, ali, trudiću se. Htedoh te pitati šta će biti ako uspemo? Pretpostavimo da izvučemo dvadeset šest hiljada karata od doktora Ždrala i predamo ih Krvu. Nisam ubeđen da je to uopšte moguće, ali recimo da se tako desi. Od kakve bi to koristi bilo ikome, osim Krvu?"
<BR>&nbsp;&nbsp;&nbsp;&nbsp;&nbsp;Svila je neko vreme ćutao, lica oslonjenog u šake. "Ja bih, dabome, želeo da učinim dobro Krvu, a i svakom drugom čoveku. Čak i kad sam provaljivao u njegovu kuću da bih ga nekako naterao da mi vrati moj mantejon, činio sam to delimično vođen željom da mu ne dozvolim da se duhovno zaprlja nekom nedoličnom upotrebom ovih zgrada. Ali strpati mu pare u šake, pare koje njemu nisu potrebne, to neće biti dobro za njega, može čak biti štetno."
<BR>&nbsp;&nbsp;&nbsp;&nbsp;&nbsp;Oreb naskoči na Svilino rame, tako da se Svila trgnuo i digao pogled; a Oreb ga povuče kljunom za pramen kose.
<BR>&nbsp;&nbsp;&nbsp;&nbsp;&nbsp;"On zna kako se osećaš", reče Šenila tiho. "Voleo bi da te navede da se smeješ."
<BR>&nbsp;&nbsp;&nbsp;&nbsp;&nbsp;"Dobar je on ptican - vrlo dobar. Nije ovo prvi put da se on meni približi po svojoj volji."
<BR>&nbsp;&nbsp;&nbsp;&nbsp;&nbsp;"Ti ćeš ga voditi sa sobom, a? Čak i ako te bace na neko činovničko mesto? Svilo. Ne postoji neki propis po kome je augurima zabranjeno da imaju kućne ljubimce?"
<BR>&nbsp;&nbsp;&nbsp;&nbsp;&nbsp;"Ne. To je dozvoljeno."
<BR>&nbsp;&nbsp;&nbsp;&nbsp;&nbsp;"Znači, ne bi baš sve bilo izgubljeno, čak ni u tom slučaju." Šenila je zaplovila kroz vazduh, dolebdela iza naslona Sviline stolice. "Mogla bih... i ja da ti malo ulepšam život. Sad odmah, Svilo. Ako želiš."
<BR>&nbsp;&nbsp;&nbsp;&nbsp;&nbsp;"Ne", reče on.
<BR>&nbsp;&nbsp;&nbsp;&nbsp;&nbsp;Tišina je još jednom ispunila malu trpezariju. Posle dva ili više minuta, on dodade: "Ipak, hvala ti. Veoma mnogo ti hvala. Ovo što si rekla, ne bi trebalo da mi poboljša raspoloženje; ali poboljšalo je. Večno ću ti biti zahvalan."
<BR>&nbsp;&nbsp;&nbsp;&nbsp;&nbsp;"Ja ću tu tvoju zahvalnost iskoristiti za moje lične svrhe, znaš."
<BR>&nbsp;&nbsp;&nbsp;&nbsp;&nbsp;Klimnuo je glavom trezveno. "Nadam se da hoćeš. Želim da tako bude."
<BR>&nbsp;&nbsp;&nbsp;&nbsp;&nbsp;"Ne voliš ti cure kao što sam ja."
<BR>&nbsp;&nbsp;&nbsp;&nbsp;&nbsp;"Nije tačno." Ćutao je nekoliko trenutaka, razmišljajući o ovome. "Ne volim ono čime se baviš, ono što se dešava svako veče u Orhidejinoj kući, zato što znam da je to za sve koji su umešani više štetno nego korisno, i na kraju svima nama nanese neko zlo. Nije tačno da mi se ne dopadate ti, i Maka, i druge tamo; naprotiv. Dopadate mi se. Čak i Orhideja mi se sviđa; svaki bog..." trebalo je tu da se zaustavi, ali bilo je prekasno, "... zna da sam saosećao sa njenom tugom, danas posle podne."
<BR>&nbsp;&nbsp;&nbsp;&nbsp;&nbsp;Nasmejala se meko. "Ne zna svaki bog, Svilo. Jedan zna... dvoje njih znaju. Inače, ti zamišljaš da se muškarci koji kod nas dolaze nikad ne ožene, našom krivicom. Međutim, oni su gotovo svi već oženjeni. Mada ne bi trebalo da budu."
<BR>&nbsp;&nbsp;&nbsp;&nbsp;&nbsp;Klimnuo je glavom, nevoljno.
<BR>&nbsp;&nbsp;&nbsp;&nbsp;&nbsp;"Video si koliko smo mlade, većina nas. Šta zamišljaš da bude s nama posle?"
<BR>&nbsp;&nbsp;&nbsp;&nbsp;&nbsp;"Nikad nisam razmišljao o tome." Želeo je da kaže da mnoge sigurno budu ubijene, kao Fideja; ali upravo je Šenila ubila Fideju.
<BR>&nbsp;&nbsp;&nbsp;&nbsp;&nbsp;"Misliš da sve postanemo kao Orhideja, ili se predoziramo rđom pa umremo u grčevima. Tja. Većina nas se naprosto uda. To je sve. Ne moraš mi poverovati, ali to je istina. Ako neki konj večito traži jednu pa jednu, istu, cupi, ona se uda za njega."
<BR>&nbsp;&nbsp;&nbsp;&nbsp;&nbsp;Gladila ga je po kosi. Imao je neobjašnjivo osećanje da, kad bi se okrenuo, ne bi video Šenilu, da su to utvarni prsti.
<BR>&nbsp;&nbsp;&nbsp;&nbsp;&nbsp;"Ti si rekao da nećeš. Svilo. Zato što ti je stalo da vidiš nekog od bogova. Rekao si to nekome. Juče? A sada?"
<BR>&nbsp;&nbsp;&nbsp;&nbsp;&nbsp;"Sada ne znam", priznade on.
<BR>&nbsp;&nbsp;&nbsp;&nbsp;&nbsp;"Bojiš se da bih se smejala. Bićeš nespretan. Pa, svi muškarci su nespretni. Svilo. Patera. Plašiš se mog smeha."
<BR>&nbsp;&nbsp;&nbsp;&nbsp;&nbsp;"Plašim se, istina je."
<BR>&nbsp;&nbsp;&nbsp;&nbsp;&nbsp;"Da li bi me i ubio? Svilo? Iz straha da ću se nasmejati? Dešava se da ljudi to učine."
<BR>&nbsp;&nbsp;&nbsp;&nbsp;&nbsp;Nije odmah odgovorio. Ruke su joj bile na istom mestu gde i Mošusove pre neki dan; ali znao je da neće doneti bol. Čekao je da ona ponovo progovori, ali je čuo samo daleko pucketanje zamiruće vatre u kuhinjskoj peći i brzo kuckanje časovnika iznad kamina. Najzad reče: "Da li zato neki muškarci udaraju žene, u ljubavi? Da im se one ne bi smejale?"
<BR>&nbsp;&nbsp;&nbsp;&nbsp;&nbsp;"Ponekad."
<BR>&nbsp;&nbsp;&nbsp;&nbsp;&nbsp;"Da li Pes udara tebe?"
<BR>&nbsp;&nbsp;&nbsp;&nbsp;&nbsp;Opet se nasmejala: srebrna poplava. Nije mogao znati da li se smeje njemu, ili Pesu. "Ne, Svilo. On nikad nikog ne udari. On ili ubije... ili ništa."
<BR>&nbsp;&nbsp;&nbsp;&nbsp;&nbsp;"Ali nije tebe. Tebe još nije ubio." Bio je opet svestan pomešanih parfema, zagušljivosti njene haljine.
<BR>&nbsp;&nbsp;&nbsp;&nbsp;&nbsp;"To ne znam." Rekla je ovo ozbiljnim tonom. Nije razumeo.
<BR>&nbsp;&nbsp;&nbsp;&nbsp;&nbsp;Oreb je najednom zazviždao, preskočio sa Svilinog ramena na sto. "Ona ovde! Vrati se." Odskočio je na abažur polomljene svetiljke za čitanje, a odatle odlepršao na orman sa retkostima. "Gvo-dena mala."
<BR>&nbsp;&nbsp;&nbsp;&nbsp;&nbsp;Svila klimnu glavom, ustade i hramljući pođe ka baštenskim vratima.
<BR>&nbsp;&nbsp;&nbsp;&nbsp;&nbsp;Šenila promrmlja: "Uzgred rečeno, nisam mislila da za Ždrala uhodimo Viron. Mislim da ni ja više neću to raditi. Samo sam htela da predložim da nabavimo pare za tebe, od Ždrala."
<BR>&nbsp;&nbsp;&nbsp;&nbsp;&nbsp;Zevnula je ponovo i pokrila usta šakom krupnijom nego kod većine žena. "Izgleda da on ima mnogo love. Ili, bar, ima kontrolu nad mnogo love. Što je ne bismo mi uzeli? Kad bi ti bio vlasnik ovog mantejona, mislim da bi im bilo mnogo teže da te premeste."
<BR>&nbsp;&nbsp;&nbsp;&nbsp;&nbsp;Svila je zapanjeno pogleda.
<BR>&nbsp;&nbsp;&nbsp;&nbsp;&nbsp;"E, sad ti misliš da ja imam neki razrađen plan. To nemam. Nisam nešto dobra u planiranju, a i previše sam umorna da noćas više o ma čemu razmišljam. Pošto nećeš da spavaš sa mnom, razmišljaj o ovome. A i ja ću, kad se probudim."
<BR>&nbsp;&nbsp;&nbsp;&nbsp;&nbsp;"Šenila..."
<BR>&nbsp;&nbsp;&nbsp;&nbsp;&nbsp;Čelični zglavci Mejtere Mermer pokucaše na vrata.
<BR>&nbsp;&nbsp;&nbsp;&nbsp;&nbsp;"To je tvoja mehanička žena. Kao što Oreb reče: gvozdena. Kako se ono govorilo za takvu, u stara vremena? Robota? Robotnica? Nekad ih je bilo mnogo više."
<BR>&nbsp;&nbsp;&nbsp;&nbsp;&nbsp;"Hemijske osobe", prošaputa on. Mejtera je opet pokucala.
<BR>&nbsp;&nbsp;&nbsp;&nbsp;&nbsp;"Nije bitno. Otvori vrata da me ona vidi, Svilo."
<BR>&nbsp;&nbsp;&nbsp;&nbsp;&nbsp;Učinio je tako, i Mejtera Mermer osmotri, sa velikim iznenađenjem, visoku ženu vatreno crvene kose.
<BR>&nbsp;&nbsp;&nbsp;&nbsp;&nbsp;"Patera me je ispovedao", reče ona sibili, "i sad mi je potrebno prenoćište. Mislim da on ne želi da ostanem ovde."
<BR>&nbsp;&nbsp;&nbsp;&nbsp;&nbsp;"Ti...? Ne, ne!" Činilo se, iako je to bilo nemoguće, da su se oči Mejtere Mermer raširile.
<BR>&nbsp;&nbsp;&nbsp;&nbsp;&nbsp;Svila ubaci: "Nadao sam se da bi ti - i Mejtera Ruža, i Mejtera Nana - da biste vi mogle naći mesta za nju, u kenobi, večeras. Znam da imate praznih soba. Upravo sam hteo da odem do vas i pitam. Ti, Mejtera, kao da si mi pročitala misli."
<BR>&nbsp;&nbsp;&nbsp;&nbsp;&nbsp;"A, ne. Došla sam da ti vratim tanjir, Patera." Ona mu pruži tanjir. "Ali... ali..."
<BR>&nbsp;&nbsp;&nbsp;&nbsp;&nbsp;"Učinile biste ogromnu uslugu meni." Uzeo je tanjir. "Obećavam da vam Šenila neće praviti nikakve poteškoće; osim toga, moguće je da ćete joj vi, vas tri, moći dati neke savete koje ja, kao muškarac, ne mogu. Ali, ako se Mejtera Ruža usprotivi, Šenila će morati da ostane negde drugde, naravno. Već je pozno, ali, pokušaću da nađem neku porodicu koja bi joj otvorila svoj dom."
<BR>&nbsp;&nbsp;&nbsp;&nbsp;&nbsp;Mejtera Mermer pokorno klimnu glavom. "Potrudiću se, Patera. Najbolje što mogu. Zaista hoću."
<BR>&nbsp;&nbsp;&nbsp;&nbsp;&nbsp;"Znam", reče joj on sa osmehom.
<BR>&nbsp;&nbsp;&nbsp;&nbsp;&nbsp;Naslonjen na ragastov vrata, držeći tanjir u rukama, posmatrao je kako dve žene lagano odlaze stazom, Mejtera Mermer u crnoj mantiji i Šenila u crnoj haljini, toliko slične, a toliko različite. Kad su bile na samom domaku vrata kenobe, ona druga, koja je malo zaostajala, okrenula mu se i mahnula rukom.
<BR>&nbsp;&nbsp;&nbsp;&nbsp;&nbsp;A Svili se u taj čas učinilo da lice koje je jedva video nije Šenilino, i nije samo u uobičajenom smislu lepo, nego zapanjujuće predivno.
<BR>
<BR>&nbsp;&nbsp;&nbsp;&nbsp;&nbsp;Zec je čekao ispred šupe za lebdelice. "Gotov poso", reče.
<BR>&nbsp;&nbsp;&nbsp;&nbsp;&nbsp;"Oće to da leti?"
<BR>&nbsp;&nbsp;&nbsp;&nbsp;&nbsp;Zec slegnu ramenima. Primetio je modricu na Mošusovoj donjoj vilici, ali je bio dovoljno mudar da to ne pomene.
<BR>&nbsp;&nbsp;&nbsp;&nbsp;&nbsp;"Oće da leti?" ponovi Mošus.
<BR>&nbsp;&nbsp;&nbsp;&nbsp;&nbsp;"Otkud znam? Ja o njima nemam pojma."
<BR>&nbsp;&nbsp;&nbsp;&nbsp;&nbsp;Mošus, za glavu niži od njega, priđe jedan korak bliže. "Oće da leti? Poslednji put pitam."
<BR>&nbsp;&nbsp;&nbsp;&nbsp;&nbsp;"Oće." Zec poče klimati glavom, prvo sa oklevanjem, a potom energičnije. "Sigurno će."
<BR>&nbsp;&nbsp;&nbsp;&nbsp;&nbsp;"Po čemu, jebote, znaš da oće, keru jedan?"
<BR>&nbsp;&nbsp;&nbsp;&nbsp;&nbsp;"On kaže da oće. Kaže da će biti veliki uzgon, a on ih pravi već pedeset godina. Trebo bi da zna."
<BR>&nbsp;&nbsp;&nbsp;&nbsp;&nbsp;Mošus je čekao, ništa ne govoreći. Njegovo lice bilo je napeto, a ruke su mu lebdele negde oko struka.
<BR>&nbsp;&nbsp;&nbsp;&nbsp;&nbsp;"A i izgleda dobro." Zec uzmače pola koraka. "Izgleda istinski. Pokazaću ti."
<BR>&nbsp;&nbsp;&nbsp;&nbsp;&nbsp;Mošus, kao protiv volje, klimnu glavom, i gestom pokaza ka bočnim vratima. Zec pohita da ih otvori.
<BR>&nbsp;&nbsp;&nbsp;&nbsp;&nbsp;Šupa je bila odveć nova da bi u sebi imala one pripijene zelenkaste svetiljke koje se uključuju glasovima prisutnih ljudi i koje su prvi doseljenici doneli sa sobom ili, možda, čak i umeli da prave. Prostranu unutrašnjost osvetljavale su sveće od pčelinjeg voska i nekoliko fenjera sa ribljim uljem; iz vrelog voska širio se slab, ali težak miris, a iz fenjera je smrdelo na ribu; preko toga se osećao jači i prodorniji miris zrelih banana. Majstor za pravljenje zmajeva stajao je pognut nad svojom tvorevinom; podešavao je napetost u gotovo nevidljivoj niti koja je spajala krila raspona deset lakata ukupno.
<BR>&nbsp;&nbsp;&nbsp;&nbsp;&nbsp;Mošus reče: "Reko si da je gotovo. Reko si da je sasvim gotovo."
<BR>&nbsp;&nbsp;&nbsp;&nbsp;&nbsp;Zmajar podiže pogled. Bio je manjeg rasta čak i od Mošusa; ali njegova brada bila je siva i bela, a obrve čupave i žbunaste na način koji označava pretposlednje doba u životu muškarca. "Jeste gotovo", reče on. Glas mu je bio mek i malo promukao. "Samo pritežem."
<BR>&nbsp;&nbsp;&nbsp;&nbsp;&nbsp;"Možeš ga pustiš da leti sad odma? Noćas?"
<BR>&nbsp;&nbsp;&nbsp;&nbsp;&nbsp;Tvorac zmajeva klimnu glavom. "Ako ima vetra."
<BR>&nbsp;&nbsp;&nbsp;&nbsp;&nbsp;Zec se usprotivi: "Ona ne leti noću, Mošuse."
<BR>&nbsp;&nbsp;&nbsp;&nbsp;&nbsp;"Ali, ovo. Da li će ovo da poleti?"
<BR>&nbsp;&nbsp;&nbsp;&nbsp;&nbsp;Zmajar još jednom klimnu glavom.
<BR>&nbsp;&nbsp;&nbsp;&nbsp;&nbsp;"Sa zecom? Poneće jednog zeca?"
<BR>&nbsp;&nbsp;&nbsp;&nbsp;&nbsp;"Malog, da. Domaći zečevi mnogo porastu. Tako velikog zeca ne bi mogao da nosi. Rekao sam ti."
<BR>&nbsp;&nbsp;&nbsp;&nbsp;&nbsp;Mošus rasejano klimnu glavom i okrete se Zecu. "Idi, donesi jednog belog. Ne najmanjeg, nego onog do najmanjeg. Tako te, neke, veličine."
<BR>&nbsp;&nbsp;&nbsp;&nbsp;&nbsp;"Nema vetra."
<BR>&nbsp;&nbsp;&nbsp;&nbsp;&nbsp;"Belog", ponovi Mošus. "Čekamo te na krovu." Pokretom ruke pozva zmajara. "Ponesi zmaja i žicu. I sve što treba."
<BR>&nbsp;&nbsp;&nbsp;&nbsp;&nbsp;"Onda ću morati opet da ga rasklopim, pa na krovu da ga sklopim. Tu će otići bar jedan sat. Lako bi moglo biti i više."
<BR>&nbsp;&nbsp;&nbsp;&nbsp;&nbsp;"Ti meni daj žicu", reče mu Mošus. "Ja se popnem prvi. Ti ostaneš dole i zakačiš ga. Ja ga izvučem gore. Zec će ti pokaže kako se popneš."
<BR>&nbsp;&nbsp;&nbsp;&nbsp;&nbsp;"Nisi pustio mačke?"
<BR>&nbsp;&nbsp;&nbsp;&nbsp;&nbsp;Mošus odmahnu glavom, priđe radnom stolu i uze veliki kalem sa namotanom žicom. "Ajde."
<BR>&nbsp;&nbsp;&nbsp;&nbsp;&nbsp;Napolju je noć počivala vrela, nepokretna. Ni listak da se zanjiše u šumi s one strane zida.
<BR>&nbsp;&nbsp;&nbsp;&nbsp;&nbsp;Mošus pokaza rukom. "Ovde da si stao, vidiš? Tu gde ima tri sprata. Ja ću biti na krovu."
<BR>&nbsp;&nbsp;&nbsp;&nbsp;&nbsp;Zmajar je klimnuo glavom i vratio se u šupu, gde je, okretanjem jedne šipke, širom otvorio vrata, široka koliko tri lebdelice. Podigao je novog zmaja. Bio mu je težak u rukama; nije mu izmerio težinu, ali je sad pokuša oceniti: jednako kao onaj veliki, za borbe zmajeva, onaj koga je napravio na samom početku karijere. Taj je imao na sebi sliku velikog, crnog bika.
<BR>&nbsp;&nbsp;&nbsp;&nbsp;&nbsp;I nije mogao da poleti ni na jednom vetru slabijem od oluje.
<BR>&nbsp;&nbsp;&nbsp;&nbsp;&nbsp;Ponese novog zmaja belom, kamenom stazom, pa preko blago talasastog prostranstva travnjaka, do mesta koje je Mošus opisao. Nigde ni traga od Zeca, niti od žice koja bi visila s krova. Okrećući glavu gore, zmajar se zagleda u ornamentalne zupčaste grudobrane, koji su sada, naspram mozaičnog, veselog šarenila nebeskih zemalja, izgledali crni kao onaj bik. Ali tamo nikog nije bilo.
<BR>&nbsp;&nbsp;&nbsp;&nbsp;&nbsp;Na izvesnoj daljini iza njega, mačke su nervozno hodale po kavezu, željno očekujući čas slobode. Nije ih čuo, ali je bio oštro svestan njihove prisutnosti, njihovih kandži i ćilibarno žutih očiju, njihove gladi i uskraćenosti. Šta ako ih talus pusti, ne čekajući Mošusovo naređenje? Šta ako su već puštene, i sad se šunjaju kroz žbunje, spremaju na skok?
<BR>&nbsp;&nbsp;&nbsp;&nbsp;&nbsp;Nešto ga dodirnu po obrazu.
<BR>&nbsp;&nbsp;&nbsp;&nbsp;&nbsp;"Probudi se dole ti, eeej!" Bio je to Mošusov baršunast, maltene ženski glas, koji ga je pozvao s krova.
<BR>&nbsp;&nbsp;&nbsp;&nbsp;&nbsp;Zmajar uhvati žicu i prikači majušnu prstenastu kuku za 'jaram' zmaja, onda se odmače da se divi svom delu koje je brzo odmicalo uz klesani kamen, zmaju na čijoj je sredini bio naslikan čovek, vrlo mali, ali čovek koji je raširio ogromna, tanana krila nalik na ona kod vilinog konjica.
<BR>&nbsp;&nbsp;&nbsp;&nbsp;&nbsp;Preko travnjaka je dolazio Zec, sa nečim bledim u rukama. "Da vidim to", doviknu mu tvorac zmajeva; približi mu se lakim trkom, uze od njega zeca i diže ga za uši. "Suviše je težak!"
<BR>&nbsp;&nbsp;&nbsp;&nbsp;&nbsp;"To je onaj koga je on reko da donesem", reče Zec i uze zeca nazad.
<BR>&nbsp;&nbsp;&nbsp;&nbsp;&nbsp;"Ne mož podigne tolikog."
<BR>&nbsp;&nbsp;&nbsp;&nbsp;&nbsp;"Pa šta, kad nema ni vetra. Jel se penješ?"
<BR>&nbsp;&nbsp;&nbsp;&nbsp;&nbsp;Zmajar klimnu glavom.
<BR>&nbsp;&nbsp;&nbsp;&nbsp;&nbsp;"Pa ajde."
<BR>&nbsp;&nbsp;&nbsp;&nbsp;&nbsp;Ušli su u stari, prvobitni deo vile, kroz zadnja vrata, popeli se dva sprata i zatim, koracima koji su bučno odzvanjali, uz zavojite gvozdene stepenice. Zec podiže veliki poklopac za izlazak na krov. "Imali smo ovde jednog velikog lešinara", reče Zec. "Zvali smo ga Hieraks. Al mrtav je."
<BR>&nbsp;&nbsp;&nbsp;&nbsp;&nbsp;Iako pomalo zadihan, zmajar se tiho nasmejao; činilo mu se da je na to obavezan.
<BR>&nbsp;&nbsp;&nbsp;&nbsp;&nbsp;Prešli su preko crepova srednjeg, nižeg krova, pa se ispentrali na krov desnog dozidanog krila. Prvo se popeo Zec; za to vreme zmajar je opet držao mirnoga zekonju za ušesa. Onda je dodao zeca Zecu, a ovaj mu je odozgo pružio ruku, pa se i zmajar nekako ispentrao.
<BR>&nbsp;&nbsp;&nbsp;&nbsp;&nbsp;Mošus je sedeo na grudobranu, praktično sakriven zmajem. "Ajde malo življe. Sat vas već čekam. Jel će da trčiš s njim?"
<BR>&nbsp;&nbsp;&nbsp;&nbsp;&nbsp;"Ja ću držati kalem", reče zmajar. "Neka Zec potrči. Al bez vetra neće da poleti."
<BR>&nbsp;&nbsp;&nbsp;&nbsp;&nbsp;"Ima vetar", reče mu Mošus.
<BR>&nbsp;&nbsp;&nbsp;&nbsp;&nbsp;Zmajar ovlaži kažiprst i podiže ga: stvarno, vazduh se malo pomerao, ovde, pedeset lakata iznad zemlje. "Nije dovoljno", reče on.
<BR>&nbsp;&nbsp;&nbsp;&nbsp;&nbsp;"Ja sam osetio vetar", reče mu Mošus. "Osetio sam kako hoće da se digne."
<BR>&nbsp;&nbsp;&nbsp;&nbsp;&nbsp;"Prirodno da hoće da se digne", reče zmajar. Nije mogao, a ni hteo, da sakriva koliko se ponosi svojom veštinom. "Svi moji zmajevi to hoće. Al nema dovoljno vetra."
<BR>&nbsp;&nbsp;&nbsp;&nbsp;&nbsp;Zec upita: "Oćeš da vežem zeca na zmaja?"
<BR>&nbsp;&nbsp;&nbsp;&nbsp;&nbsp;"Da ga vidim", reče Mošus. Diže i on zeca za uši, ali sad zec bolno zacvile. "Ovo je onaj mali. Uzo si najmanjeg, keru."
<BR>&nbsp;&nbsp;&nbsp;&nbsp;&nbsp;"Odmeravo sam kolko je koji težak. Ima dva lakša od ovog, kunem se."
<BR>&nbsp;&nbsp;&nbsp;&nbsp;&nbsp;"Trebo bi da ga bacim s krova. Možda bi trebo i tebe da bacim s krova."
<BR>&nbsp;&nbsp;&nbsp;&nbsp;&nbsp;"Oćeš da ih donesem? Da ih pogledaš. Evo za minut sam nazad."
<BR>&nbsp;&nbsp;&nbsp;&nbsp;&nbsp;"Šta ako se ovome nešto desi sad? Onda šta da privežemo ujutru? Najmanji je trebo da ostane za ujutru, idiote." Mošus vrati zeca Zecu.
<BR>&nbsp;&nbsp;&nbsp;&nbsp;&nbsp;"Ima dva manja, Scilinog mi imena. Tako mi svih zeznutih bogova koje nabrojiš. Ne bih ti ja lagao."
<BR>&nbsp;&nbsp;&nbsp;&nbsp;&nbsp;"Ovo nije zec, ovo je prokleti pacov."
<BR>&nbsp;&nbsp;&nbsp;&nbsp;&nbsp;Povetarac promače, prošunja se pored njih i podiže zmajarevu kosu, kao prst neke nevidljive boginje. Njemu se učini da bi je i mogao videti, ako bi se okrenuo brzo: Molpe, boginja vetrova i svega lakog, Molpe, čiji je on molilac i preklinjalac celog svog života. Molpe, vetrove svoje daj, da dunu za mene. Nemoj postideti, o Molpe, mene koji sam ti uvek odavao sve počasti. Par ševa za tebe, Molpe. Tako mi časti moje.
<BR>&nbsp;&nbsp;&nbsp;&nbsp;&nbsp;Mošus oštro reče: "Vezuj ga." Zec kleknu na katran, još mekan od sunca, hitro namače prvi kanap na nesretnog zeca i priveza ga surovo čvrsto.
<BR>&nbsp;&nbsp;&nbsp;&nbsp;&nbsp;"Brže to."
<BR>&nbsp;&nbsp;&nbsp;&nbsp;&nbsp;"Pa ne mogu. Ja ne vidim ništa šta ovde radim. Trebalo je da donesemo njer-fe."
<BR>&nbsp;&nbsp;&nbsp;&nbsp;&nbsp;"Veži ga da ne mož da ispadne."
<BR>&nbsp;&nbsp;&nbsp;&nbsp;&nbsp;Zec ustade. "Dobro je. Nema da ispadne." On uze zmaja od Mošusa. "Jel da ga držim iznad glave?"
<BR>&nbsp;&nbsp;&nbsp;&nbsp;&nbsp;Zmajar klimnu glavom. Već je uzeo kalem sa žicom; sad još jednom ovlaži prst.
<BR>&nbsp;&nbsp;&nbsp;&nbsp;&nbsp;"Jel da trčim na onu stranu?"
<BR>&nbsp;&nbsp;&nbsp;&nbsp;&nbsp;"Ne. Slušaj. Moraš trčati prema meni, u vetar, u ovo malo vetra što ima. Ti trčiš zato da bi zmaju izgledalo kao da ima više vetra nego što stvarno ima. Ako budemo talični, taj lažni vetar može da ga podigne na neku visinu gde stvarno ima jačeg vetra. Znači, idi sad na kraj kuće, tamo na sam kraj krova, i to na onaj ugao. Ja ću ti odmotavati žicu dok ideš, i namotavati dok trčiš ovamo. Ako u jednom trenutku zmaj poželi da se digne iz tvoje ruke i da ode uvis, ti ga baci uvis. Al ako počne da pada, hvataj ga."
<BR>&nbsp;&nbsp;&nbsp;&nbsp;&nbsp;"To je dečko iz grada", objasni Mošus. "Oni sa zmajevima ne umeju."
<BR>&nbsp;&nbsp;&nbsp;&nbsp;&nbsp;Zmajar odsutno klimnu glavom, posmatrajući Zeca. "Drži zeca za noge, i to što više iznad glave, koliko god visoko možeš. Ne počinji da trčiš dok ti ja ne kažem."
<BR>&nbsp;&nbsp;&nbsp;&nbsp;&nbsp;"Sad liči na pravog", reče Mošus, "al ne znam dal dovoljno liči. Biće dan i biće sunce, a oni imaju prokleto bolji vid nego mi. Al ne razlikuju uvek pravo od lažnog. Oni o tome ne razmišljaju kao mi."
<BR>&nbsp;&nbsp;&nbsp;&nbsp;&nbsp;"Dobro", povika zmajar. "Sad!"
<BR>&nbsp;&nbsp;&nbsp;&nbsp;&nbsp;Zec potrča, dugonog i brz, a krila zmaja se zanjihaše, počeše milovati vazduh kao da pokušavaju da polete na ptičji način. Na pola puta po dugačkom krovu, Zec pusti zmaja, koji se podiže.
<BR>&nbsp;&nbsp;&nbsp;&nbsp;&nbsp;Molpe! O Molpe!
<BR>&nbsp;&nbsp;&nbsp;&nbsp;&nbsp;Na visini dvaput većoj od visine Zeca, zmaj je ostao bez uzgona. Jedan trenutak je počivao u vazduhu nepomično, a onda se sjurio prema krovu kao da će se razbiti; ipak se, u brzom polukrugu, digao još jednom, do visine glave Zeca. Sledećeg trenutka pao je beživotno na katran.
<BR>&nbsp;&nbsp;&nbsp;&nbsp;&nbsp;"Pa hvataj ga!" kriknu Mošus prodorno. "Trebo si ga uvatiš! Oćeš da slomi vrat?"
<BR>&nbsp;&nbsp;&nbsp;&nbsp;&nbsp;"Ti se brineš za zeca", reče mu zmajar, "ali ti imaš još zečeva i mogao bi ujutro da kupiš još dvanaest novih. Ja se brinem za zmaja. Ako bi se polomio, trebalo bi ga popravljati dva dana. Ako bi se mnogo gadno polomio, morao bih da pravim novog, iz početka."
<BR>&nbsp;&nbsp;&nbsp;&nbsp;&nbsp;Zec podiže zmaja. "Zecu nije ništa", doviknu im on preko krova. "Oćemo pokušamo ponovo?"
<BR>&nbsp;&nbsp;&nbsp;&nbsp;&nbsp;Zmajar odmahnu glavom. "Srednja žica mu nije dovoljno zategnuta. Donesi ga ovamo."
<BR>&nbsp;&nbsp;&nbsp;&nbsp;&nbsp;Zec donese.
<BR>&nbsp;&nbsp;&nbsp;&nbsp;&nbsp;"Drž ga gore." Zmajar kleknu. "Ne bih da ga spuštam na ovaj katran."
<BR>&nbsp;&nbsp;&nbsp;&nbsp;&nbsp;"Možda bismo mogli da ga vučemo pomoću lebdilice", predloži Zec.
<BR>&nbsp;&nbsp;&nbsp;&nbsp;&nbsp;"To bi bilo rizičnije čak i od ovoga. Tad ako padne, pocepa se u dronjke, pre nego što se možemo zaustaviti." Jednim jedinim dodirom prsta on popusti čvor. "Hteo sam ja da stavim jednu klizeću kopču ovde", reče on Mošusu. "Možda je trebalo."
<BR>&nbsp;&nbsp;&nbsp;&nbsp;&nbsp;"Pokušaćemo ponovo čim namestiš", reče Mošus.
<BR>&nbsp;&nbsp;&nbsp;&nbsp;&nbsp;"Moglo bi biti vetra ujutro."
<BR>&nbsp;&nbsp;&nbsp;&nbsp;&nbsp;"Ja ujutro puštam Akvilu. Neću da mislim oko ovoga, da li hoće ili neće."
<BR>&nbsp;&nbsp;&nbsp;&nbsp;&nbsp;"Dobro." Zmajar ustade, opet ovlaži prst i klimnu glavom Zecu, pokazavši prstom.
<BR>&nbsp;&nbsp;&nbsp;&nbsp;&nbsp;Ovog puta ogromni zmaj se uzdigao pouzdano, iako se zmajaru činilo da vetra nema nimalo. Petnaest, dvadeset, trideset lakata - onda polukrug nadole, naglo padanje, uz prestravljeni cik malog putnika, i naglo uzdizanje ali na mnogo manju visinu. Zmaj se mučio da se uzdigne; gubio je uzgon.
<BR>&nbsp;&nbsp;&nbsp;&nbsp;&nbsp;"Ako bude niže od krova, kuća će mu zakloniti vetar sasvim."
<BR>&nbsp;&nbsp;&nbsp;&nbsp;&nbsp;"Baš tako." Zmajar strpljivo klimnu glavom. "I meni je pala ista misao na um, ranije."
<BR>&nbsp;&nbsp;&nbsp;&nbsp;&nbsp;"Ali ti ga vučeš dole! Zašto? Pa počeo je da leti."
<BR>&nbsp;&nbsp;&nbsp;&nbsp;&nbsp;"Treba da popustim zadnju gornju žicu", objasni zmajar. "To je ona što ide od njegovih nogu, preko leđa, do jarma." Zecu doviknu: "Spuštamo! Hvataj!"
<BR>&nbsp;&nbsp;&nbsp;&nbsp;&nbsp;"U redu, dosta je bilo!" Mošus je držao pištolj-igličar u ruci. "Pokušaćemo ponovo, ujutro. Kad bude više vetra, al tad da leti lepo i jako. Jesi čuo matori?"
<BR>&nbsp;&nbsp;&nbsp;&nbsp;&nbsp;Zec je uspeo da uhvati zmaja; zmajar ostavi kalem i ručku za okretanje kalema. "Za ovoliko", reče zmajar, pokazavši prstima jedno malo rastojanje. "Za samo ovoliko da popustim. Znaš šta bi bilo da se zabio u krov? Ili u zemlju? Mogao se potpuno polomiti."
<BR>&nbsp;&nbsp;&nbsp;&nbsp;&nbsp;Dok je Zec držao zmaja u vazduhu, zmajar je popustio žicu za onoliko koliko je pokazao. "Mislio sam ja da će ovo možda biti potrebno", reče on, "pa sam ovde ostavio da bude jedan mali višak."
<BR>&nbsp;&nbsp;&nbsp;&nbsp;&nbsp;Mošus reče Zecu: "Nećemo više rizikovati noćas."
<BR>&nbsp;&nbsp;&nbsp;&nbsp;&nbsp;"Tiho!" reče zmajar. Njegovi prsti su se zaustavili, iako je novi čvor bio tek napola zavezan. U daljinama je začuo mrmor suve šume, drmanje ispucalog starog lišća, trljanje milion suvih grančica o milion drugih. On okrete glavu slepo, tragajući.
<BR>&nbsp;&nbsp;&nbsp;&nbsp;&nbsp;"Šta je bilo?" upita Zec.
<BR>&nbsp;&nbsp;&nbsp;&nbsp;&nbsp;Zmajar se uspravi. "Pojuri opet tamo na kraj krova, al sad na onaj drugi ugao."
<BR>&nbsp;&nbsp;&nbsp;&nbsp;&nbsp;"Samo nemoj da se polomi", reče Mošus, vraćativši glatkim pokretom igličar pod tuniku.
<BR>&nbsp;&nbsp;&nbsp;&nbsp;&nbsp;"Ako se i polomi, ja ću biti bezbedan", primeti zmajar. "Ti ga ne bi mogao popraviti, a ne bi ni on mogao."
<BR>&nbsp;&nbsp;&nbsp;&nbsp;&nbsp;"Ako bude leteo, bićeš bezbedniji", reče mu Mošus tmurno.
<BR>&nbsp;&nbsp;&nbsp;&nbsp;&nbsp;Zec, opet udaljen od njih dobra dva lanca, uskoro povika: "Jel dobro odavde?"
<BR>&nbsp;&nbsp;&nbsp;&nbsp;&nbsp;Zmajar automatski spusti pogled do kalema. Drveće je utihnulo, ali on oseti utvarne Molpine prste u kosi. I bradu mu vetar zatalasa. "SAD!"
<BR>&nbsp;&nbsp;&nbsp;&nbsp;&nbsp;Zec je jurio maltene do polovine krova, i tek tad pustio, ujedno bacivši nagore, velikog zmaja. Ovaj se odmah vinuo, kao iz topa ispaljen, pedeset, šezdeset lakata u visinu; tamo je načinio pauzu, kao da zbira snage.
<BR>&nbsp;&nbsp;&nbsp;&nbsp;&nbsp;"Poleti", promrmlja Mošus. "Poleti, jastrebe!"
<BR>&nbsp;&nbsp;&nbsp;&nbsp;&nbsp;Puna dva minuta zmaj se održavao na toj visini; njegova prozirna krila bila su gotovo nevidljiva naspram nebeskih zemalja, nacrtano ljudsko telo na sredini bilo je crno kao zastor sam, a zec je bio tačka koja se migoljila na prsima tog tela. Najzad se zmajar osmehnu i poče oslobađati veću dužinu žice. Zmaj se pouzdano dizao, u sve veće visine, i najzad se činilo da će se izgubiti u mozaiku njiva i iskričavih reka na suprotnoj strani svitka. "Je li ovo dosta?" upita on Mošusa. "Da ga spustim?"
<BR>&nbsp;&nbsp;&nbsp;&nbsp;&nbsp;Mošus odmahnu glavom.
<BR>&nbsp;&nbsp;&nbsp;&nbsp;&nbsp;Zec, koji je stao pokraj njih da gleda zmaja, reče: "Liči, a? Laćano liči."
<BR>&nbsp;&nbsp;&nbsp;&nbsp;&nbsp;"Ja hoću da mi se sad plati", reče zmajar Mošusu. "Ovakav je bio naš dogovor. Ja sam ga napravio, ti si ga odobrio, on nosi zeca."
<BR>&nbsp;&nbsp;&nbsp;&nbsp;&nbsp;"Polovinu dobiješ odma", prošaputa Mošus, ne skidajući pogled sa zmaja. "Ništa ja nisam odobrio dok ga Akvila ne napadne. Možda će njoj da izgleda dobro, al ja to nisam siguran."
<BR>&nbsp;&nbsp;&nbsp;&nbsp;&nbsp;Zec se tiho nasmeja. "Jadan mali bekonja! Sigurno nema pojma gde je. Kladim se da mu je usamljeno, tamo gore."
<BR>&nbsp;&nbsp;&nbsp;&nbsp;&nbsp;Mošus je posmatrao dalekog zeca sa gorkim osmehom. "Dobiće društvo ujutro." Vetar je bio sve jači, talasao je njegovu izvezenu tuniku, nabacio jedan dugački, kovrdžavi pramen kose preko njegovog zgodnog čela.
<BR>&nbsp;&nbsp;&nbsp;&nbsp;&nbsp;Zmajar reče: "Ako misliš da neće prevariti tvoju jastrebicu, kaži šta bi trebalo da izmenim. Nastojaću da to završim do jutra."
<BR>&nbsp;&nbsp;&nbsp;&nbsp;&nbsp;"Sad, zasad, izgleda dobro", priznade Mošus. "Izgleda tačno kao pravi čovek, letač, koji drži zeca."
<BR>
<BR>&nbsp;&nbsp;&nbsp;&nbsp;&nbsp;U postelji se Svila okretao i prevrtao, terao mrtvačka kola kroz mračni, ruševina puni pejzaž sna, kroz zemlju mrtvih koja je još i zemlja živih. Vetar je duvao i duvao i lepršao beložutim zavesama na prozorima spavaće sobe, lepršao somotnim draperijama na pogrebnim kolima, a one su vijorile kao crne zastave; kao isečeni plakat u Sunčanoj iz koga su oči starog Savetnika Lemura izrezane i bačene, a nos i usta plešu, plešu na vetru; kao plemenito lice starog Savetnika Lorija, isečeno i pušteno da ga vetar odnese u ulični slivnik; kao široka, crna mantija Mejtere Ruže, otežala od debelo našivenih rubova i od smrti, ali ipak sposobna da se zavijori; a visoke, crne perjanice se povijaju, mašu, a vetar poduhvata Svilin dugački, crni korbač, tako da on, kad zamahne na jednog konja vranca, ošine drugog. Onaj nešibani zaostaje, sve više, smeta sve više, frkće na jastučaste oblake žute prašine, ali nikako da dobije bič po leđima. A trebalo bi, jer vara svog brata, koji je sav preznojen, koji se svom silinom baca u am, iako su mu sapi obložene žutom prašinom koju bela pena toliko kvasi da se kroz nju prozire crna koža ispod.
<BR>&nbsp;&nbsp;&nbsp;&nbsp;&nbsp;U mrtvačkoj kočiji Fideja se meškolji, naga i bela, Svilina stara pamučna maramica spada joj je s lica, večito spada ali nikako da spadne, večito se smiče, kliza dole, ali nikako da se smakne, iako vetar zviždi uz stakla i unosi prašinu kroz svaku pukotinu. Svila nastavlja da bičuje pogrešnog konja, uvek pogrešnog konja, a gleda Fideju, vidi kako ona prstima, kao kandžama, grabi Šenilin bodež, cima ga i grebe noktima, iako je tvrdo zariven između njenih rebara, gleda je kako grebe kao mačka crvenu mačku sa zapaljenim repom, hvata fino izrađen mesingani rukobran na kome je turpijom izravnato mnogo malih, zasebnih faceta. Njeno lice ispod spadajuće maramice umazano je njenom krvlju, zauvek lice Gljive Mukorice, lude kćeri Krvove. Vide joj se šavovi gde je koža na njenoj lobanji zašivana, jer njena smeđa kosa je sva odsečena, obrijana, njenu crnu kosu obrijala je je Trstika koja je i oprala leš i obrijala jednu polovinu te glave da bi se videli šavovi i po jedna kap krvi na svakom šavu iako Fidejine obilate sise, gle, iako iz njih curi mleko na crni somot. Grob nju čeka, samo grob, još jedan grob u svitku grobova gde već toliki leže, a nad njima stražu drži Hieraks, bog smrti i kalde mrtvih, visoki Hieraks beloglavi, u kandžama drži njen beli duh, jer drugi je bio hirurg, specijalista za operacije na mozgu, za koga ako ne za nju?
<BR>&nbsp;&nbsp;&nbsp;&nbsp;&nbsp;Ni Svila, sam na mekanom vozačkom sedištu od crne štavljene kože, ne shvata značenje ijedne od svih tih stvari, ali zna da vozi ka grobu i da, kao i obično, kasni. Uvek on do groba stigne prekasno i prerano, mora on da tera po noćnoj strani kroz tminu tamniju od najmračnije noći, po danu vrelijem od najvrelijeg dana, tako da zaokrugljeni oblaci prašine izgaraju kao kad se slikareve 'zemlje' peku u slikarevoj maloj peći, užareno zlato u vrelini, crne perjanice se raskrupnjavaju u oblake dok on bičuje pogrešnog konja, onog preznojenog koji će na grobu lipsati ako i ovaj prvi ne povuče. A gde onda Fideja da legne, ako u njen grob legne mrtav crni konj?
<BR>&nbsp;&nbsp;&nbsp;&nbsp;&nbsp;"Hajjj-jap!" uzvikuje Svila, ali konji ga ne slušaju, jer na grobu su, a dugačko sunce se ugasilo, izgorelo je, mrtvo je zauvek, osim ako se potpali sledeći put. "Suviše duboko", reče mu Šenila, stojeći pokraj rake. "Suviše duboko", horski ponavljaju za njom, kao odjek, žabe, one žabe koje je on kao dečak hvatao one godine kad su se on i njegova mati odselili bez razloga u selo, i opet doselili u grad gde ih je sačekao život nimalo izmenjen, žabe koje je voleo i ubijao svojom ljubavlju. "Preduboko!" i jama je preduboka, iako je njeno dno obloženo crnim baršunom tako da pesak i hladna glina neće nju nikad dotaći. Hladne, tonuće vode podzemnih tokova, koji poniru svake godine, neće Fideju nikada oprati, neće naterati njeno telo da istrune i pretvori se opet u drveće i cveće, nikad sprati Krvovu krv niti pokvasiti vatrenu mačku sa crnim mišem u čeljustima, niti zlatne orhideje. Nikada ispuniti zlatnu baru u kojoj zlatni ždral gleda zlatnu ribu za veke vekova; jer ovo nije dobra godina za ćapanje zlatnih riba. Ma, ni srebrnih.
<BR>&nbsp;&nbsp;&nbsp;&nbsp;&nbsp;"Preduboko!"
<BR>&nbsp;&nbsp;&nbsp;&nbsp;&nbsp;I zaista je preduboko, nikad to neće ova žuta prašina moći ispuniti, a somot na dnu posut je zvezdama koje bi mogle najzad zatreperiti, ali još nisu, što mu Mejtera Mermer objašnjava i prstom pokazuje, i pri toj svetlosti ona je opet mlada, sa licem nalik na Mejteru Nanu i sa smeđim rukavicama koje kao meso prekrivaju njene trudbeničke čelične prste.
<BR>&nbsp;&nbsp;&nbsp;&nbsp;&nbsp;"Predugo!" reče on konjima, i sad onaj koji uopšte nije vukao, sunu napred i povuče i potrže svim silama, ludo i besno, mada mu vetar udara u zube, mada je noć crnja nego što bi ijedna noć mogla biti, mada se u njoj ne vidi ni jedna jedina zakrpica nebeskih zemalja. Dugačak je drum ispod zemlje, sahranjen zauvek u ovoj uzleteloj prašini i u ovom trnju i grmlju koje oluja nosi.
<BR>&nbsp;&nbsp;&nbsp;&nbsp;&nbsp;"Predugo!"
<BR>&nbsp;&nbsp;&nbsp;&nbsp;&nbsp;Zumbula sedi pored njega na sedištu od meke štavljene kože; posle nekog vremena on daje njoj onu svoju staru, okrvavljenu maramicu, da pokrije nos i usta. Nek vetar nastavi da laje i urliče poput hiljadu žutih, lovačkih pasa, ne može da oduva njihova škriputava, blistava, stara mrtvačka kola sa ovog druma koji uopšte nije drum, a njemu je drago što je u njenom društvu.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
