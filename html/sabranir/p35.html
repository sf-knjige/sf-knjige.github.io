<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>DOKAZ
<P>&nbsp;&nbsp;&nbsp;&nbsp;&nbsp;Frensis Kvin je bio političar nove škole. To je, razume se, besmislen izraz, kao i svi ostali te vrste. Većina tih 'novih škola' imala je svoje parnjake još u društvenom životu drevne Grčke, a možda, ako bismo znali nešto više o tome, i u društvenom životu drevnih Sumera, kao i u sojeničkim zajednicama sa tla praistorijske Švajcarske.
<BR>&nbsp;&nbsp;&nbsp;&nbsp;&nbsp;Ali kako bismo izbegli dosadan i zamršen početak, biće najbolje da odmah kažemo kako Kvin nije jurio neki politički položaj niti se udvarao biračima, nije držao govore niti je petljao oko glasačkih kutija. Baš kao što ni Napoleon nije lično nijednom povukao oroz na Austerlicu.
<BR>&nbsp;&nbsp;&nbsp;&nbsp;&nbsp;A kako politika sklapa čudna prijateljstva, Alfred Lening je sedeo sa druge strane stola nabranih sedih veđa nadnetih nad oči u kojima se naziralo da je njegovo hronično nestrpljenje dovedeno do same ivice. Nije bio zadovoljan.
<BR>&nbsp;&nbsp;&nbsp;&nbsp;&nbsp;Bez obzira na to da li je Kvin bio svestan te činjenice ili ne, ona mu nimalo nije smetala. Glas mu je zvučao prijateljski, a možda je to bilo profesionalno.
<BR>&nbsp;&nbsp;&nbsp;&nbsp;&nbsp;"Pretpostavljam da poznajete Stivena Bajerleja, dr Lening."
<BR>&nbsp;&nbsp;&nbsp;&nbsp;&nbsp;"Čuo sam za njega. Kao, uostalom, i mnogi drugi."
<BR>&nbsp;&nbsp;&nbsp;&nbsp;&nbsp;"Da, i ja sam čuo. Možda nameravate da glasate za njega na sledećim izborima."
<BR>&nbsp;&nbsp;&nbsp;&nbsp;&nbsp;"Ne bih znao da vam kažem." Rekao je to sa neskrivenom jetkošću. "Ne pratim politička zbivanja, pa tako ni ne znam da je u trci za neki položaj."
<BR>&nbsp;&nbsp;&nbsp;&nbsp;&nbsp;"Mogao bi postati naš naredni gradonačelnik. Razume se, za sada je samo advokat, ali veliki hrastovi..."
<BR>&nbsp;&nbsp;&nbsp;&nbsp;&nbsp;"Da", prekide ga Lening. "Imao sam već prilike da čujem tu izreku. Međutim, mene zanima da li bismo mogli da pređemo na posao."
<BR>&nbsp;&nbsp;&nbsp;&nbsp;&nbsp;"Mi smo to već učinili, dr Lening." Kvinov glas bio je veoma blag: "U mom je interesu da gospodin Bejerlej što duže ostane oblasni advokat, a u vašem interesu je da mi u tome pomognete."
<BR>&nbsp;&nbsp;&nbsp;&nbsp;&nbsp;"Umom interesu? Ma hajdete!" Leningove obrve se još više nabraše.
<BR>&nbsp;&nbsp;&nbsp;&nbsp;&nbsp;"Pa, recimo onda da je to u interesu korporacije 'Američki roboti mehanički ljudi'. Došao sam k vama kao počasnom direktoru Odeljenja za istraživanje, jer znam da se odnose prema vama kao prema, da kažemo, 'starijem državniku'. Slušaju vas sa poštovanjem, pa ipak vaše veze s njima nisu više tako čvrste, što vam omogućava da dosta slobodno delate; čak i kada je to delanje pomalo neortodoksno."
<BR>&nbsp;&nbsp;&nbsp;&nbsp;&nbsp;Dr Lening je trenutak ćutao, razmišljajući. Zatim je mekšim glasom kazao: "Uopšte vas ne pratim, gospodine Kvin."
<BR>&nbsp;&nbsp;&nbsp;&nbsp;&nbsp;"Nisam iznenađen, dr Lening. Ali sve je prilično jednostavno. Dozvoljavate li?" Kvin zapali tanku cigaretu jednostavnim, ali ukusno dizajniranim upaljačem, dok mu se na koščatom licu primećivalo da ga sve ovo zabavlja. "Razgovarali smo o gospodinu Bajerleju... čudan i slikovit karakter. Još pre tri godine bio je potpuno nepoznat. Sada je i te kako poznat. To je čovek moćan i umešan, a sasvim sigurno je najsposobniji i najinteligentniji tužilac koga sam ikada upoznao. Na nesreću, ne spada u krug mojih prijatleja..."
<BR>&nbsp;&nbsp;&nbsp;&nbsp;&nbsp;"Razumem" odvrati Lening mehanički. Zurio je u nokte.
<BR>&nbsp;&nbsp;&nbsp;&nbsp;&nbsp;"Bio sam u prilici", nastavi Kvin, ravnodušno, "da protekle godine sprovedem istragu o gospodinu Bajerleju... krajnje iscrpnu istragu. Znate, uvek je korisno podvrgnuti prošlost reformističkih političara krajnje podrobnoj istrazi. Kada biste znali kako to često pomaže..." Zastao je kako bi se na silu osmehnuo, posmatrajući zažareni vrh cigarete. "Međutim, prošlost gospodina Bjerleja je bez ijedne mrlje. Vodio je tih život u malom gradu, pohađao koledž, žena mu je umrla mlada, imao je saobraćajnu nesreću posle koje se dugo oporavljao, završio je pravo, došao u metropolu, postao advokat."
<BR>&nbsp;&nbsp;&nbsp;&nbsp;&nbsp;Frensis Kvin lagano zatrese glavom i dodade: "Ali njegov sadašnji život! Ah, on je neverovatan. Naš oblasni tužilac nikada ne jede!"
<BR>&nbsp;&nbsp;&nbsp;&nbsp;&nbsp;Lening se trgnu, a pogled njegovih starih očiju postade iznenađujuće oštar: "Molim?"
<BR>&nbsp;&nbsp;&nbsp;&nbsp;&nbsp;"Naš oblasni tužilac nikada ne jede." Ponovio je to, naglašavajući slogove. "Malo ću da izmenim svoju tvrdnju. Nikada ga niko nije video da jede ili pije. Nikada! Razumete li šta to znači? Ne retko, nego nikada!"
<BR>&nbsp;&nbsp;&nbsp;&nbsp;&nbsp;"Smatram to potpuno nemogućim. Imate li poverenja u svoje istražitelje?"
<BR>&nbsp;&nbsp;&nbsp;&nbsp;&nbsp;"Imam poverenja u svoje istražitelje i ne smatram to uopšte neverovatnim. Dalje, naš oblasni tužilac nikada nije viđen kako pije... ni vodu ni alkohol... niti da spava. Ima i drugih činilaca, ali mislim da sam bio dovoljno jasan."
<BR>
<BR>&nbsp;&nbsp;&nbsp;&nbsp;&nbsp;Lening se zavali u stolici; nastupila je napeta tišina ispunjena nemim izazivanjima i odgovorima na ta izazivanja, a onda stari robotičar zatrese glavom. "Ne. Postoji samo jedna stvar koju ste mogli pokušati da nagovestite, ako vašu izjavu povežem s činjenicom da ste je izneli meni, a ona je nemoguća."
<BR>&nbsp;&nbsp;&nbsp;&nbsp;&nbsp;"Ali taj čovek uopšte ne liči na ljudsko biće, dr Lening."
<BR>&nbsp;&nbsp;&nbsp;&nbsp;&nbsp;"Da ste mi kazali da je prerušeni Satana, postojali bi mali izgledi da vam poverujem."
<BR>&nbsp;&nbsp;&nbsp;&nbsp;&nbsp;"Kažem vam da je on robot, dr Lening."
<BR>&nbsp;&nbsp;&nbsp;&nbsp;&nbsp;"A ja vama kažem da luđu zamisao nisam čuo, gospodine Kvin."
<BR>&nbsp;&nbsp;&nbsp;&nbsp;&nbsp;Ponovo je nastupila borbena tišina.
<BR>&nbsp;&nbsp;&nbsp;&nbsp;&nbsp;"Svejedno", Kvin ugasi cigaretu krajnje pažljivo, "moraćete da istražite tu nemogućnost koristeći se sredstvima korporacije."
<BR>&nbsp;&nbsp;&nbsp;&nbsp;&nbsp;"Ubeđen sam da ne mogu da se prihvatim ničeg sličnog, gospodine Kvin. Ne mislite valjda ozbiljno da će korporacija uzeti učešća u lokalnim političkim bitkama."
<BR>&nbsp;&nbsp;&nbsp;&nbsp;&nbsp;"Nemate izbora. Pretpostavimo da budem primoran da to objavim bez dokaza. Znaci su dovoljno rečiti."
<BR>&nbsp;&nbsp;&nbsp;&nbsp;&nbsp;"Radite kako vam volja."
<BR>&nbsp;&nbsp;&nbsp;&nbsp;&nbsp;"Ali nije me volja da tako postupim. Mnogo više bih voleo da imam kakav dokaz. A to ne bi ni vama odgovaralo, jer bi publicitet pogubno delovao na vašu kompaniju. Pretpostavljam da ste i te kako upoznati sa strogim pravilima koja zabranjuju upotrebu robota na naseljenim svetovima."
<BR>&nbsp;&nbsp;&nbsp;&nbsp;&nbsp;"Svakako!"... odbrusi Lening.
<BR>&nbsp;&nbsp;&nbsp;&nbsp;&nbsp;"Takođe znate da je korporacija 'Američki roboti i mehanički ljudi' jedini proizvođaći pozitronskih robota u Sunčevom sistemu, te ako je Bejerlej robot, on je pozitronski robot. Takođe ste svesni toga da se svi pozitronski roboti iznajmljuju, a ne prodaju; da Korporacija ostaje vlasnik i menađer svakog robota, i da je stoga odgovorna za sve njih."
<BR>&nbsp;&nbsp;&nbsp;&nbsp;&nbsp;"Lako je dokazati, gospodine Kvin, da Korporacija nikada nije proizvela robota sa ljudskim karakterom."
<BR>&nbsp;&nbsp;&nbsp;&nbsp;&nbsp;"To se može učiniti? Sada samo razmatramo mogućnosti."
<BR>&nbsp;&nbsp;&nbsp;&nbsp;&nbsp;"Da. To se može učiniti."
<BR>&nbsp;&nbsp;&nbsp;&nbsp;&nbsp;"Pretpostavljam da se to moglo potajno izvesti. Bez upisivanja u knjige."
<BR>&nbsp;&nbsp;&nbsp;&nbsp;&nbsp;"Ne kada je reč o pozitronskom mozgu, gospodine. Tu su umešani toliki činioci, tako da je nadzor vlade veoma jak."
<BR>&nbsp;&nbsp;&nbsp;&nbsp;&nbsp;"Da, ali roboti se istroše, polome, pokvare... pa ih rastave."
<BR>&nbsp;&nbsp;&nbsp;&nbsp;&nbsp;"Pozitronski mozgovi se ponovo koriste ili se uništavaju."
<BR>&nbsp;&nbsp;&nbsp;&nbsp;&nbsp;"Zaista?" Frensis Kvin dozvoli sebi da bude sarkastičan. "A šta ako jedan - slučajno, razume se - nije bio uništen... a u blizini se našlo ljudsko telo koje je čekalo na mozak."
<BR>&nbsp;&nbsp;&nbsp;&nbsp;&nbsp;"Nemoguće!"
<BR>&nbsp;&nbsp;&nbsp;&nbsp;&nbsp;"Moraćete to da dokažete vladi i javnosti, pa zašto to onda ne biste sada prvo meni dokazali."
<BR>&nbsp;&nbsp;&nbsp;&nbsp;&nbsp;"Ali kakav bi mogao da bude naš cilj?" upita Lening u očajanju. "Gde nam je motiv? Dajte nam nešto što ima bar izvesnog smisla."
<BR>&nbsp;&nbsp;&nbsp;&nbsp;&nbsp;Ali dragi gospodine, molim vas. Korporaciji bi bilo i te kako milo da dobije dozvolu da se u raznim oblastima koriste pozitronski roboti na naseljenim svetovima. Zarada bi bila ogromna. Međutim, predrasude javnosti protiv te prakse su suviše velike. Pretpostavimo da ih prvo naviknete na takve robote... vidite, imamo veštog advokata, dobrog gradonačelnika... a on je robot. Zašto ne biste kupili naše robote-batlere?"
<BR>&nbsp;&nbsp;&nbsp;&nbsp;&nbsp;"Veličanstveno. Gotovo smešan prelaz na apsurdnost."
<BR>&nbsp;&nbsp;&nbsp;&nbsp;&nbsp;"Pretpostavljam da je tako. Ali zašto mi ne dokažete suprotno? Ili vam se i dalje više dopada ideja da to dokazujete javnosti?"
<BR>&nbsp;&nbsp;&nbsp;&nbsp;&nbsp;Svetlost u kancelariji postajala je sve prigušenija, ali još nije bila toliko slaba da bi sakrila izraz razočaranja na licu Alfreda Leninga. Lagano, robotičar pritisnu jedno dugme posle čega oživeše osvetljivači zida.
<BR>&nbsp;&nbsp;&nbsp;&nbsp;&nbsp;"Pa, da vidimo", zareža on.
<BR>
<BR>&nbsp;&nbsp;&nbsp;&nbsp;&nbsp;Lice Stivena Bajerleja nije bilo lako opisati. U krštenici je stajalo da mu je četrdeset godina i tako je i delovao... ali bio je to zdrav, dobro uhranjen i dobroćudan četrdesetogodišnjak, koji je automatski opovegavao rasprostranjeno uverenje da 'čovek izgledom odaje koliko mu je godina',
<BR>&nbsp;&nbsp;&nbsp;&nbsp;&nbsp;To je bilo naročito tačno kada se smejao, a upravo sada se smejao. Smejao se glasno i stalno, smeh bi mu samo na trenutak zamro na usnama, a onda bi se opet začuo...
<BR>&nbsp;&nbsp;&nbsp;&nbsp;&nbsp;Lice Alfreda Leninga izražavalo je ogorčeno neodobravanje. Napravio je pola pokreta u pravcu žene koja je sedela pored njega, ali njene tanke, beskrvne usne samo se malo napućiše.
<BR>&nbsp;&nbsp;&nbsp;&nbsp;&nbsp;Bajerlej zadahta i malo se povrati.
<BR>&nbsp;&nbsp;&nbsp;&nbsp;&nbsp;"Zaista, dr Lening... zaista... Ja... ja... robot?"
<BR>&nbsp;&nbsp;&nbsp;&nbsp;&nbsp;Lening ga oštro prekinu. "To ne tvrdim ja, gospodine. Bio bih veoma zadovoljan da pripadate čovečanstvu. Pošto vas naša kompanija nikada nije proizvela, sasvim sam ubeđen da mu i pripadate... u pravnom smislu, u svakom slučaju. Ali pošto nam je sasvim ozbiljno predočena tvrdnja da ste robot, a to je učinio čovek na određenom položaju..."
<BR>&nbsp;&nbsp;&nbsp;&nbsp;&nbsp;"Ne pominjite njegovo ime, ako će to odvaliti makar i jedan čip iz vašeg granitnog etičkog bloka, ali hajde da se pretvaramo da je to bio Frenk Kvin, zarad razgovora, i nastavimo."
<BR>&nbsp;&nbsp;&nbsp;&nbsp;&nbsp;Lening samo frknu na ovu upadicu i napravi pauzu pre nego što je nastavio još ledenijim glasom: "... čovek na određenom položaju, čijim identitetom ne želim da igram nikakve igre nagađanja. Primoran sam da vas zamolim da sarađujete kako bismo to opovrgli. Već i sama činjenica da jedna takva tvrdnja može biti izrečena i objavljena preko medija koji stoje na raspolaganju tom čoveku predstavljala bi jak udarac za kompaniju koju zastupam... čak ako to nikada i ne bude dokazano. Razumete li me?"
<BR>&nbsp;&nbsp;&nbsp;&nbsp;&nbsp;"Oh, da, vaš mi je položaj sasvim jasan. Sama optužba je smešna. Položaj u kome ste se našli nije. Izvinite, ako sam vas uvredio svojim smehom. Smejao sam se onom prvom, a ne drugom. Kako mogu da vam pomognem?"
<BR>&nbsp;&nbsp;&nbsp;&nbsp;&nbsp;"Moglo bi biti krajnje jednostavno. Treba samo da u prisustvu svedoka obedujete u kakvom restoranu, gde će vas snimiti." Lening se zavali u stolici, pošto je onaj najgori deo razgovora bio završen. Žena pored njega posmatrala je Bajerleja sa očigledno velikom pažnjom, ali ništa nije govorila.
<BR>&nbsp;&nbsp;&nbsp;&nbsp;&nbsp;Stiven Bajerlej je na trenutak sreo njen pogled, koji je zarobio njegov, a onda se ponovo okrenuo prema robotičaru. Izvesno vreme prsti su zamišljeno dobovali po bronzanom pritiskaču za hartiju koji je predstavljao jedini ukras na njegovom stolu.
<BR>&nbsp;&nbsp;&nbsp;&nbsp;&nbsp;On tiho reče: "Mislim da neću moći da vam iziđem u susret."
<BR>&nbsp;&nbsp;&nbsp;&nbsp;&nbsp;Odmah je podigao šaku: "Čekajte malo, dr Lening. Cenim to što vam se cela ova stvar gadi, žao mi je što su vas naterali da se njome bavite i protiv svoje volje i što osećate da u svemu ovome igrate nedostojanstvenu i smešnu ulogu. Pa ipak, ova stvar je veoma lične prirode, mnogo više no što mislite, stoga budite popustljivi.
<BR>&nbsp;&nbsp;&nbsp;&nbsp;&nbsp;Prvo, zašto mislite da vas Kvin... taj čovek na određenom položaju, znate... ne vuče za nos, kako bi vas naveo da uradite upravo ono što sada radite?"
<BR>&nbsp;&nbsp;&nbsp;&nbsp;&nbsp;"Pa, čini mi se malo verovatno da bi jedna ugledna osoba ugrozila sebe na jedan tako glup način, ako nije bila ubeđena da se kreće po sigurnom tlu."
<BR>&nbsp;&nbsp;&nbsp;&nbsp;&nbsp;U Bajrlejevim očima nazirao se jedva primetan podsmeh. "Ne poznajete vi Kvina. On je u stanju da stvori sigurno tle i od ispusta kojim se ni divokoza ne bi usudila da prođe. Ubeđen sam da vam je tvrdio da je u istrazi došao do izvesnih pojedinosti u vezi sa mnom?"
<BR>&nbsp;&nbsp;&nbsp;&nbsp;&nbsp;"To je bilo dovoljno da me ubedi da bi našoj korporaciji bilo mnogo teže da pokuša da ih porekne nego vama."
<BR>&nbsp;&nbsp;&nbsp;&nbsp;&nbsp;"Znači, vi mu verujete kada kaže da ja nikada ne jedem. Dr Lening, vi ste naučnik. Razmišljajte logično. Nikada nisam viđen kako jedem, što ne znači da ja nikada ne jedem - i eto dokaza. Ma, molim vas!"
<BR>&nbsp;&nbsp;&nbsp;&nbsp;&nbsp;"Koristite se taktikom tužioca da napravite zbrku od jedne veoma jednostavne situacije."
<BR>&nbsp;&nbsp;&nbsp;&nbsp;&nbsp;"Naprotiv, pokušavam da pojasnim ono što ste vi i Kvin krajnje zamrsili. Vidite, tačno je da ne spavam baš mnogo, a sasvim je sigurno da ne spavam na javnim mestima. Nikada nisam mario za to da jedem sa ostalima... znam da je to neobično i verovatno neurotično, ali nikome ne može da naudi. Dr Lening, dozvolite da vam izložim jedan zamišljeni slučaj. Pretpostavimo da imamo političara koji je zainteresovan da pobedi reformističkog kandidata po svaku cenu i dok istražuje njegov privatni život nabasa na neobičnosti kao ove koje sam upravo pomenuo.
<BR>&nbsp;&nbsp;&nbsp;&nbsp;&nbsp;Pretpostavimo dalje da, želeći da delotvorno ukloni protivkandidata, dođe u vašu kompaniju koja je za njega idealno oruđe. Da li biste očekivali da vam kaže: 'Taj i taj je robot jer, kako se čini, nikada ne jede sa drugim ljudima i nikada ga nisam video da je zaspao usred nekog slučaja; a kada sam jednom provirio kroz njegov prozor u ponoć, video sam ga kako sedi i čita; zavirio sam i u njegov frižider i nisam našao nikakvu hranu u njemu.'
<BR>&nbsp;&nbsp;&nbsp;&nbsp;&nbsp;Kada bi vam tako nešto ispričao, poslali biste po ludačku košulju. Ali ako vam kaže: 'On nikada nespava; on nikada ne jede', onda vas šok usled te izjave zaslepljuje i vi gubite iz vida činjenicu da je tu vrstu izjava nemoguće dokazati. I tako, počinjete da mu idete na ruku, prihvatajući njegovu igru."
<BR>&nbsp;&nbsp;&nbsp;&nbsp;&nbsp;"Bez obzira na to, gospodine", poče Lening, sa pretećom upornošću, "da li vi na ovu stvar gledate ozbiljno ili ne, potrebno je samo da pojedete taj obrok kako biste je okončali."
<BR>&nbsp;&nbsp;&nbsp;&nbsp;&nbsp;Ponovo se Bajerlej okrenuo prema ženi, koja ga je i dalje bezizražajno posmatrla. "Izvinite. Mislim da sam dobro upamtio vaše ime? Dr Suzan Kalvin?"
<BR>&nbsp;&nbsp;&nbsp;&nbsp;&nbsp;"Tako je, gospodine Bajerlej."
<BR>&nbsp;&nbsp;&nbsp;&nbsp;&nbsp;"Vi ste psiholog u 'Američkim robotima', je li tako?"
<BR>&nbsp;&nbsp;&nbsp;&nbsp;&nbsp;"Robopsiholog, molim vas."
<BR>&nbsp;&nbsp;&nbsp;&nbsp;&nbsp;"Oh, da li se roboti toliko razlikuju od ljudi, mentalno?"
<BR>&nbsp;&nbsp;&nbsp;&nbsp;&nbsp;"To su dva sveta." Dopustila je sebi da se ledeno osmehne: "Roboti su u osnovi pristojni."
<BR>&nbsp;&nbsp;&nbsp;&nbsp;&nbsp;Vrhovi advokatovih usana se poviše naviše: "To je bio udarac i po. Ali ja sam hteo ovo da kažem. Pošto ste vi psiho... robopsiholog i žena, kladim se da ste učinili nešto čega se dr Lening nije setio."
<BR>&nbsp;&nbsp;&nbsp;&nbsp;&nbsp;"A šta bi to bilo?"
<BR>&nbsp;&nbsp;&nbsp;&nbsp;&nbsp;"Imate nešto za jelo u tašni."
<BR>&nbsp;&nbsp;&nbsp;&nbsp;&nbsp;Nešto je načas narušilo sviklu ravnodušnost očiju Suzan Kalvin. Ona reče: "Iznenađujete me, gospodine Bajerlej."
<BR>&nbsp;&nbsp;&nbsp;&nbsp;&nbsp;Otvorila je tašnu i izvadila jabuku. Bez reči mu ju je pružila. Dr Lening je, posle prvobitnog iznenađenja, počeo da prati sporu kretnju od jedne do druge šake oštrim i budnim pogledom.
<BR>&nbsp;&nbsp;&nbsp;&nbsp;&nbsp;Stiven Bajerlej mirno zagrize i mirno proguta zalogaj.
<BR>&nbsp;&nbsp;&nbsp;&nbsp;&nbsp;"Vidite, dr Lening?"
<BR>&nbsp;&nbsp;&nbsp;&nbsp;&nbsp;Dr Lening se osmehnu sa olakšanjem koje je bilo čak toliko da su u tom trenutku i njegove obrve poprimile dobroćudan izgled. Ali olakšanje je potrajalo samo jednu krhku sekundu.
<BR>&nbsp;&nbsp;&nbsp;&nbsp;&nbsp;Suzan Kalvin reče: "Zanimalo me je da vidim da li ćete je pojesti, ali u ovom slučaju to, razume se, ništa ne dokazuje."
<BR>&nbsp;&nbsp;&nbsp;&nbsp;&nbsp;Bajerlej se isceri: "Zaista?"
<BR>&nbsp;&nbsp;&nbsp;&nbsp;&nbsp;"Svakako da ne. Dr Lening, sasvim je očigledno da je on, ako je humanoidni robot, savršena imitacija. Gotovo je suviše ljudski da ne bi bio uverljiv. Konačno, celog života viđamo i posmatramo ljudska bića; bilo bi nemoguće poturiti nam nešto što bi samo naizgled bilo pravo. Moralo bi biti zaista pravo. Posmatrajte kožu, kvalitet zenica, formaciju kostiju šake. Ako je on robot, volela bih da su ga napravili u 'Američkim robotima', jer je posao odlično obavljen. Šta mislite da li bi iko ko je u stanju da obrati pažnju na takve pojedinosti zaboravio da doda nekoliko uređajčića koji bi vodili računa o takvim stvarima kao što su jelo, spavanje, izlučivanje? Možda samo po potrebi; kao na primer da bi se razrešile situacije kao što je ova ovde. Što znači da taj obrok ništa ne bi dokazao."
<BR>&nbsp;&nbsp;&nbsp;&nbsp;&nbsp;"Čekajte malo", prosikta Lening, "nisam ja baš takva budala kakvom me vas dvoje ovde pravite. Mene ne zanima problem gospodina Bajerleja o tome da li je ljudsko biće ili ne. Mene samo zanima da izvučem korporaciju iz svega ovoga. Obedovanje u javnosti će srediti stvar i Kvin tu više ništa neće moći. Pojedinosti možemo prepustiti advokatima i robopsiholozima."
<BR>&nbsp;&nbsp;&nbsp;&nbsp;&nbsp;"Ali, dr Lening", javi se Bajerlej, "zaboravili ste na politiku. Jedva čekam da me izaberu, a Kvin jedva čeka da me zaustavi. Uzgred budi rečeno, jeste li primetili da ste izgovorili njegovo ime. Bio je to jeftini trik s moje strane, ali znao sam da ćete ga pomenuti pre ili kasnije."
<BR>&nbsp;&nbsp;&nbsp;&nbsp;&nbsp;Lening se zajapurio: "Kakve veze imaju izbori sa tim?"
<BR>&nbsp;&nbsp;&nbsp;&nbsp;&nbsp;"Publicitet je mač sa dve oštrice, gospodine. Ako Kvin želi da me proglasi robotom i ima petlju da to i uradi, ja imam petlju da zaigram po njegovim pravilima."
<BR>&nbsp;&nbsp;&nbsp;&nbsp;&nbsp;"Hoćete da kažete da vi..." Lening je bio iskreno zaprepašćen.
<BR>&nbsp;&nbsp;&nbsp;&nbsp;&nbsp;"Tačno. Hoću da kažem da ću ga pustiti da nastavi, da sam izabere sebi konopac, iskuša njegovu snagu, odseče odgovarajući komad, napravi omču, uvuče glavu i isceri se. Ja ću se pobrinuti za ono malo što će još biti potrebno da se obavi."
<BR>&nbsp;&nbsp;&nbsp;&nbsp;&nbsp;"Strašno ste samouvereni."
<BR>&nbsp;&nbsp;&nbsp;&nbsp;&nbsp;Suzan Kalvin ustade: "Hajdemo, Alfrede, nećemo uspeti da ga nateramo da promeni mišljenje."
<BR>&nbsp;&nbsp;&nbsp;&nbsp;&nbsp;"Vidite." Bajerlej se blago osmehnuo. "Snalazite se i kao psiholog za ljude."
<BR>
<BR>&nbsp;&nbsp;&nbsp;&nbsp;&nbsp;Međutim, to samopouzdanje je donekle splasnulo te večeri kada je Bajerlej parkirao kola na automatskom tragu koji je vodio do podzemne garaže i krenuo stazom do prednjih vrata kuće.
<BR>&nbsp;&nbsp;&nbsp;&nbsp;&nbsp;Prilika u invalidskim kolicima podigla je pogled kada je on ušao i osmehnula se. Bajerlejevo lice se ozarilo. Prišao joj je.
<BR>&nbsp;&nbsp;&nbsp;&nbsp;&nbsp;Glas bogalja bio je promukli, hrapavi šapat koji je dopirao iz usta zauvek iskrivljenih na jednu stranu, koja su se nalazila na licu čija je jedna polovina bila sva u ožiljcima: "Kasniš, Stivene."
<BR>&nbsp;&nbsp;&nbsp;&nbsp;&nbsp;"Znam, Džone, znam. Ali danas mi je iskrsla jedna neobična i zanimljiva nevolja."
<BR>&nbsp;&nbsp;&nbsp;&nbsp;&nbsp;"Zaista?" Nikakav izraz nije se mogao oblikovati ni na izobličenom licu ni u uništenom glasu, ali se zato u bistrim očima očitavao strah. "Možeš li da iziđeš nakraj s tim?"
<BR>&nbsp;&nbsp;&nbsp;&nbsp;&nbsp;"Nisam baš siguran. Možda će mi biti potrebna tvoja pomoć. Ti si pametnjaković u porodici. Da li bi voleo da te iznesem u baštu? Veče je divno."
<BR>&nbsp;&nbsp;&nbsp;&nbsp;&nbsp;Dve snažne ruke podigoše Džona iz invalidskih kolica. Nežno, gotovo milujući ga, Bajerlejeve ruke obujmiše ramena i podvukoše se ispod povijenih nogu bogalja. Pažljivo i polako, prolazio je kroz sobe, pa niz blagu rampu koja je sagrađena za invalidska kolica, da bi na kraju izišli kroz zadnja vrata u vrt opasan zidom i žicom iza kuće.
<BR>&nbsp;&nbsp;&nbsp;&nbsp;&nbsp;"Zašto mi ne dozvoljavaš da koristim kolica, Stive? Ovo je glupo."
<BR>&nbsp;&nbsp;&nbsp;&nbsp;&nbsp;"Zato što više volim da te nosim. Imaš li nešto protiv? I sam znaš da ti je milo kada možeš malo da iziđeš iz te motorizovane bube, kao i meni kada te vidim van nje. Kako se osećaš danas?" S velikom pažnjom je spustio Džona na hladnu travu.
<BR>&nbsp;&nbsp;&nbsp;&nbsp;&nbsp;"Kako bi trebalo da se osećam? Ali pričaj mi o toj tvojoj nevolji."
<BR>&nbsp;&nbsp;&nbsp;&nbsp;&nbsp;"Kvin će svoju kampanju zasnivati na tvrdnji da sam ja robot."
<BR>&nbsp;&nbsp;&nbsp;&nbsp;&nbsp;Džon razrogači oči: "Otkud znaš? To je nemoguće. Neću da poverujem."
<BR>&nbsp;&nbsp;&nbsp;&nbsp;&nbsp;"Oh, ma hajde, kažem ti da je tako. Poslao je jednog od glavešina iz korporacije 'Američki roboti i mehanički ljudi' da se raspravlja sa mnom."
<BR>&nbsp;&nbsp;&nbsp;&nbsp;&nbsp;Džon je polako šakama kidao travu: "Razumem. Razumem."
<BR>&nbsp;&nbsp;&nbsp;&nbsp;&nbsp;Bajerlej reče: "Ali možemo da ga pustimo da sam izabere poprište borbe. Imam ideju. Saslušaj me i reci mi da li možemo to da izvedemo..."
<BR>
<BR>&nbsp;&nbsp;&nbsp;&nbsp;&nbsp;Prizor koji se te noći odigrao u kancelariji Alfreda Leninga mogao bi se opisati kao izmena pogleda. Frensis Kvin je zamišljeno zurio u Alfreda Leninga. Leningov pogled je besno počivao na Suzan Kalvin, koja je, pak, ravnodušno posmatrala Kvina.
<BR>&nbsp;&nbsp;&nbsp;&nbsp;&nbsp;Frensis Kvin je ovu situaciju prekinuo trudeći se da deluje rasterećeno: "Blefira. Sve vreme to radi."
<BR>&nbsp;&nbsp;&nbsp;&nbsp;&nbsp;"Hoćete li se opkladiti u to, gospodine Kvin?" upita ga nezainteresovano dr Kalvin.
<BR>&nbsp;&nbsp;&nbsp;&nbsp;&nbsp;"Pa, vi se, u stvari, kladite."
<BR>&nbsp;&nbsp;&nbsp;&nbsp;&nbsp;"Slušajte", Lening je osećanje krajnjeg pesimizma prikrio besom, "obavili smo ono što ste od nas tražili. Videli smo čoveka kako jede. Smešno je i pretpostaviti da je on robot."
<BR>&nbsp;&nbsp;&nbsp;&nbsp;&nbsp;"Zaista tako mislite?" Kvin se obruši na Kalvinovu. "Lening je kazao da ste vi stručnjak."
<BR>&nbsp;&nbsp;&nbsp;&nbsp;&nbsp;Lening samo što joj nije pripretio: "Suzan..."
<BR>&nbsp;&nbsp;&nbsp;&nbsp;&nbsp;Kvin ga glatko prekinu: "Zašto joj ne date da govori, čoveče? Sedi ovde, oponašajući šipku na ogradi, već pola sata."
<BR>&nbsp;&nbsp;&nbsp;&nbsp;&nbsp;Lening je bio krajnje uznemiren. Od onoga što je u tom trenutku osećao do prvih simptoma paranoje delio ga je samo korak. On reče: "U redu. Recite šta imate, Suzan. Nećemo vas prekidati."
<BR>&nbsp;&nbsp;&nbsp;&nbsp;&nbsp;Suzan Kalvin ga podsmešljivo pogleda, a onda prikova svoj hladni pogled na gospodina Kvina. "Postoje samo dva načina na koje možete pouzdano dokazati da je Bajerlej robot, gospodine. Za sada ste izneli samo dokaze na temelju indicija, koji vam mogu poslužiti za optužbu, ali ne i za dokaz... a ja mislim da je gospodin Bajerlej dovoljno pametan da se nosi s takvom pretnjom. Verovatno ste i sami toga svesni, jer inače ne biste dolazili ovamo.
<BR>&nbsp;&nbsp;&nbsp;&nbsp;&nbsp;Ta dva metoda za dokazivanje jesu fizički i psihološki. Fizički ga možete secirati ili upotrebiti rendgenske zrake. Kako ćete to izvesti, to je vaš problem. Psihološki, njegovo ponašanje se može proučavati, jer ako jeste pozitronski robot, mora se držati tri Zakona robotike. Pozitronski mozak se ne može sazdati bez njih. Znate li kako glase ta tri Zakona, gospodine Kvin?"
<BR>&nbsp;&nbsp;&nbsp;&nbsp;&nbsp;Pažljivo ih je izgovorila, jasno, navodeći reč po reč čuvenog teksta odštampanog masnim, velikim slovima na prvoj strani 'Udžbenika iz robotike.'
<BR>&nbsp;&nbsp;&nbsp;&nbsp;&nbsp;"Čuo sam za njih", kao uzgred odvrati Kvin.
<BR>&nbsp;&nbsp;&nbsp;&nbsp;&nbsp;"Ostalo je lako", suvo primeti psiholog. "Ako gospodin Bajerlej prekrši bilo koji od ova tri zakona, on nije robot. Na nesreću, ovaj postupak je jednosmeran. Ako se drži tih Zakona, to ništa ne dokazuje."
<BR>&nbsp;&nbsp;&nbsp;&nbsp;&nbsp;Kvin učtivo izvi obrvu: "Zašto ne, doktore?"
<BR>&nbsp;&nbsp;&nbsp;&nbsp;&nbsp;"Zato što, ako malo razmislite, tri Zakona robotike predstavljaju osnovna načela mnogih svetskih etičkih sistema. Razume se, svako ljudsko biće treba da poseduje nagon za samoodržanjem. To je Treći Zakon za robota. Takođe, svako 'čestito' ljudsko biće, sa društvenom svešću i osećanjem odgovornoti, treba da se pokorava odgovarajućem autoritetu; da sluša svog lekara, šefa, vladu, psihijatra, bližnje; da se povinuje zakonima, da se drži pravila, da se saobražava običajima... čak i onda kada se nepovoljno odražavaju na njegovu udobnost ili sigurnost. To je za robota Drugi Zakon. Takođe, svako 'čestito' ljudsko biće treba da voli druge kao i sebe, da štiti svoje bližnje, rizikuje život da spasi drugo ljudsko biće. To je Prvi Zakon za robota. Jednostavno rečeno... ako se Bajerlej pridržava svih Zakona robotike, on bi mogao biti ili robot ili naprosto veoma dobar čovek."
<BR>&nbsp;&nbsp;&nbsp;&nbsp;&nbsp;"Ali", primeti Kvin, "vi mi to, u stvari, kažete da nikada nećete moći da dokažete da je robot."
<BR>&nbsp;&nbsp;&nbsp;&nbsp;&nbsp;"Mogla bih da dokažem da nije robot."
<BR>&nbsp;&nbsp;&nbsp;&nbsp;&nbsp;"To nije dokaz kakav želim."
<BR>&nbsp;&nbsp;&nbsp;&nbsp;&nbsp;"Dobićete dokaz onakav kakav je. Vi ste jedini odgovorni za vlastite želje."
<BR>
<BR>&nbsp;&nbsp;&nbsp;&nbsp;&nbsp;U tom trenutku Leningu iznenada sinu jedna ideja. "Da li je ikome palo na pamet", grunu on, "da je veoma neobično za jednog robota da bude oblasni tužilac? Suđenje ljudskim bićima... izricanje smrtnih kazni... nanošenje krajnjeg zla..."
<BR>&nbsp;&nbsp;&nbsp;&nbsp;&nbsp;Kvin postade iznenada pronicljiv: "Ne, nećete se time izvući. To što je oblasni tužilac ne čini ga ljudskim bićem. Zar niste upoznati s njegovim dosjeom? Zar ne znate da se hvališe da nikada nije optužio nevinog čoveka; da je mnoštvo ljudi izbeglo suđenje jer ga nisu zadovoljili dokazi koji su prikupljeni protiv njih, mada je verovatno mogao da nagovori porotu da ih osudi? Baš je tako bilo."
<BR>&nbsp;&nbsp;&nbsp;&nbsp;&nbsp;Leningovi mršavi obrazi zadrhtaše: "Ne, Kvine, ne. Ne postoji ništa u Zakonima robotike što dopušta ljudsku krivicu. Jedan robot ne sme da donosi sud o tome da li ljudsko biće zaslužuje smrt. Nije na njemu da odlučuje o tome. On ne sme da povredi ljudsko biće... bilo da je reč o zločincu ili o anđelu."
<BR>&nbsp;&nbsp;&nbsp;&nbsp;&nbsp;Suzan Kalvin je zazvučala umorno: "Alfrede", reče ona, "ne pričajte gluposti. Šta ako robot naiđe na ludaka koji se sprema da potpali kuću u kojoj se nalaze ljudi. On bi zaustavio tog ludaka, je li tako?"
<BR>&nbsp;&nbsp;&nbsp;&nbsp;&nbsp;"Svakako."
<BR>&nbsp;&nbsp;&nbsp;&nbsp;&nbsp;"A ako je jedini način da ga zaustavi taj da ga ubije..."
<BR>&nbsp;&nbsp;&nbsp;&nbsp;&nbsp;Iz Leningovog grla dopro je jedva čujni zvuk. Ništa više.
<BR>&nbsp;&nbsp;&nbsp;&nbsp;&nbsp;"Odgovor na to pitanje, Alfrede, glasi da će on učiniti sve što je u njegovoj moći da ga ne ubije. Ako taj ludak ipak umre, robot će morati da se podvrgne psihoterapiji, jer lako može da poludi usled sukoba sa kojim se suočio... zato što je prekršio Prvi Zakon da bi udovoljio Prvom Zakonu u višem smislu. Međutim, onaj čovek bi bio mrtav i robot bi bio taj koji ga je ubio."
<BR>&nbsp;&nbsp;&nbsp;&nbsp;&nbsp;"Ali da li je Bajerlej lud?" upita Lening što je mogao sarkastičnije.
<BR>&nbsp;&nbsp;&nbsp;&nbsp;&nbsp;"Ne, ali on nije lično nikoga ubio. Obelodanio je činjenice koje bi mogle značiti da je neko određeno ljudsko biće opasno za veliku masu drugih ljudskih bića koje zovemo društvo. On štiti veći broj i time udovoljava Prvom Zakonu do krajnjih granica. On samo dotle ide. Sudija je taj koji zatim osuđuje zločinca na smrt ili na zatvor, pošto porota odluči da li je kriv ili nevin. Stražar u zatvoru je taj koji ga zatvara, dželat onaj koji ga pogubi. Tako gospodin Bajerlej nije ništa učinio, samo je utvrdio istinu i pomogao društvu.
<BR>&nbsp;&nbsp;&nbsp;&nbsp;&nbsp;Da znate, gospodine Kvin, pregledala sam podatke o Bajerlejevoj karijeri kada ste nam prvi put skrenuli pažnju na njega. Utvrdila sam da nikada nije zatražio smrtnu kaznu u završnim govorima kojima se obraćao poroti. Takođe sam utvrdila da se zalagao za ukidanje smrtne kazne i da je davao izdašne priloge istraživačkim institucijama koje se bave kriminalističkom neuropsihologijom. On očigledno veruje u lečenje više nego u kažnjavanje zločina. Nalazim da je to veoma značajno."
<BR>&nbsp;&nbsp;&nbsp;&nbsp;&nbsp;"Zaista?" Kvin se osmehnu. "Značajno možda stoga što pomalo miriše na robotiku?"
<BR>&nbsp;&nbsp;&nbsp;&nbsp;&nbsp;"Možda. Čemu poricati? Onako kao što se on ponaša može da se ponaša samo jedan robot, ili neko veoma časno i pravedno ljudsko biće. Vidite, dakle, da ne možete napraviti razliku između robota i najboljih ljudskih bića."
<BR>&nbsp;&nbsp;&nbsp;&nbsp;&nbsp;Kvin se zavali u stolici. Glas mu je podrhtavao od nestrpljenja. "Dr Lening, moguće je, zar ne, napraviti humanoidnog robota koji će po izgledu biti istovetan ljudskom biću?"
<BR>&nbsp;&nbsp;&nbsp;&nbsp;&nbsp;Lening pročisti grlo i zamisli se: "'Američki roboti' su to radili u eksperimentalne svrhe", priznade on nevolnmo, "ali nisu im ugrađivali pozitronske mozgove, razume se. Koristeći ljudska jajašca i hormonsku kontrolu mogu se dobiti ljudsko meso i koža preko skeleta od porozne silikonske plastike koji bi odoleli spoljašnjem ispitivanju. Oči, kosa, koža bili bi stvarno ljudski, ne humanoidni. A ako unutra stavite pozitronski mozak i ostale drangulije po želji, dobijate humanoidnog robota."
<BR>&nbsp;&nbsp;&nbsp;&nbsp;&nbsp;Kvin kratko reče: "Koliko bi dugo trebalo da se jedan takav napravi?"
<BR>&nbsp;&nbsp;&nbsp;&nbsp;&nbsp;Lening se zamisli: "Ako posedujete svu opremu... mozak, skelet, jajašce, odgovarjuće hormone i zračenja... da kažemo, dva meseca."
<BR>&nbsp;&nbsp;&nbsp;&nbsp;&nbsp;Političar se uspravi u stolici. "Onda ćemo pogledati kako izgleda unutrašnjost gospodina Bajerleja. To će 'Američke robote' izneti na rđav glas... ali pružio sam vam priliku."
<BR>&nbsp;&nbsp;&nbsp;&nbsp;&nbsp;Lening se nestrpljivo okrenu ka Suzan Kalvin, kada ostadoše sami. "Zašto insistirate..."
<BR>&nbsp;&nbsp;&nbsp;&nbsp;&nbsp;Ispoljivši prava osećanja, ona istog časa oštro odvrati: "Šta želite... istinu ili moju ostavku? Neću da lažem za vas. 'Američki roboti' su u stanju da se sami brinu o sebi. Nemojte ispasti kukavica."
<BR>&nbsp;&nbsp;&nbsp;&nbsp;&nbsp;"Šta", upita Lening, "ako otvori Bajerleja i napolje ispadnu točkići i uređajčići. Šta onda?"
<BR>&nbsp;&nbsp;&nbsp;&nbsp;&nbsp;"Neće on rasporiti Bajerleja", odvrati Kalvinova prezrivo. "Bajerlej nije ništa gluplji od Kvina."
<BR>
<BR>&nbsp;&nbsp;&nbsp;&nbsp;&nbsp;Vest se pročula gradom nedelju dana pre nego što je Bajerlej trebalo da bude naimenovan. Međutim, 'pročuti se' nije prava reč. Ona je posrtala, gegala se, puzala. Zaorio se smeh i dosetka je puštena s lanca. A kako je udaljena Kvinova ruka polagano počela da povećava pritisak, smeh je postajao sve isforsiraniji, uvukao se element šuplje nesigurnosti i ljudi su počeli da se pitaju.
<BR>&nbsp;&nbsp;&nbsp;&nbsp;&nbsp;Atmosfera na samoj konvenciji podsećala je na jogunastog pastuva. U planu nije bilo nikakvo takmičenje. Još pre nedelju dana Bajerlej je ostao jedini kandidat. Više nisu imali nikakvu zamenu. Morali su da ga naimenuju, ali oko toga vlada je potpuna zbrka.
<BR>&nbsp;&nbsp;&nbsp;&nbsp;&nbsp;Situacija i ne bi bila tako loša da prosečni pojedinac nije bio rastrzan između značaja optužbe, ako je istinita, i senzacionalizma prevare, ako je lažna.
<BR>&nbsp;&nbsp;&nbsp;&nbsp;&nbsp;Dan po Bajerlejevom naimenovanju, na brzu ruku, bez pompe... jedne novine konačno su objavile glavne izvode iz intervjua sa dr Suzan Kalvin, 'svetski poznatim stručnjakom za robopsihologiju i pozitroniku'.
<BR>&nbsp;&nbsp;&nbsp;&nbsp;&nbsp;Ono što je potom usledilo popularno je i ukratko opisano kao pakao.
<BR>&nbsp;&nbsp;&nbsp;&nbsp;&nbsp;Fundamentalisti su samo na to čekali. Oni nisu bili politička partija; nisu pretendovali ni na jednu formalnu religiju. U osnovi, bili su to ljudi koji se nisu prilagodili onome što je nekada nazvano atomskim dobom u danima kada su atomi tek bili pronađeni. Zalagali su se za jednostavan život, žudeli su za jednim starinskim načinom življenja koji onima što su ga živeli verovatno nije izgledao tako jednostavan, te su stoga i sami čeznuli za jednostavnijim životom.
<BR>&nbsp;&nbsp;&nbsp;&nbsp;&nbsp;Fundamentalistima nije bio potreban nijedan novi razlog da preziru robote i proizvođaće robota; ali jedan novi razlog, kakav su bile Kvinova optužba i analiza Kalvinove, bio su dovoljan da tu odvratnost glasno izraze.
<BR>&nbsp;&nbsp;&nbsp;&nbsp;&nbsp;Ogromne fabrike korporacije 'Američki roboti i mehanički ljudi' predstavljali su košnicu u kojoj je sve vrvelo od naoružanih stražara. Spremali su se za rat.
<BR>&nbsp;&nbsp;&nbsp;&nbsp;&nbsp;A u gradu je kuća Stivena Bajerleja vrvela od policajaca.
<BR>&nbsp;&nbsp;&nbsp;&nbsp;&nbsp;Politička kampanja, razume se, izgubila je sve svoje uobičajene vidove i podsećala je na kampanju jedino po tome što je ispunjavala prazninu između naimenovanja i izbora.
<BR>
<BR>&nbsp;&nbsp;&nbsp;&nbsp;&nbsp;Stiven Bajerlej nije dozvolio da mu taj užurbani čovečuljak smeta. Ostao je da stoji kod uniformi u pozadini, kao da ga se to sve uopšte ne tiče. Izvan kuće, pored niza namrštenih stražara, reporteri i fotografi čekali su u skladu sa tradicijom svoje kaste. Jedna preduzimljiva TV stanica čak je donela i skener, koji je uperila na prazan ulaz u tužiočev neupadljiv dom, dok je sintetički uzbuđen izveštač ispunjavao vreme temperamentnim komentarom.
<BR>&nbsp;&nbsp;&nbsp;&nbsp;&nbsp;Užurbani čovečuljak je pristupio. Pružio mu je kitnjasti, gusto ispisani list hartije. "Gospodine Bajerlej, ovo je sudski nalog koji me ovlašćuje da pretražim ovu kuću sa okolnim zemljištem kako bih utvrdio postoje li ilegalni... ovaj... mehanički ljudi ili roboti bilo koje vrste."
<BR>&nbsp;&nbsp;&nbsp;&nbsp;&nbsp;Bajerlej napola ustade i uze list hartije. Nezainteresovano se zagledao u njega, pa se nasmešio dok ga je vraćao. "Sve je u redu. Samo izvolite. Obavite svoj posao. Gospođo Hopen", pozvao je svoju domaćicu, koja se nevoljno pojavila iz susedne prostorije, "molim vas, pođite s njima, i pomozite ako budete mogli."
<BR>&nbsp;&nbsp;&nbsp;&nbsp;&nbsp;Čovečuljak čije je ime bilo Harovej stao je da okleva, zatim je pocrveneo kao bulka, izbegao da pogleda Bajerlija u oči i na kraju samo promrmljao: "Idemo", obrativši se dvojici policajaca.
<BR>&nbsp;&nbsp;&nbsp;&nbsp;&nbsp;Vratio se posle deset minuta.
<BR>&nbsp;&nbsp;&nbsp;&nbsp;&nbsp;"Gotovo?" zapita ga Bajerlej tonom osobe koju naročito ne zanima ni pitanje, a ni odgovor.
<BR>&nbsp;&nbsp;&nbsp;&nbsp;&nbsp;Harovej pročisti grlo, krenu iz falseta, pa besno ponovi: "Gospodine Bajerlej, dobili smo izričito naređenje da veoma pomno pretražimo kuću."
<BR>&nbsp;&nbsp;&nbsp;&nbsp;&nbsp;"Pa zar niste?"
<BR>&nbsp;&nbsp;&nbsp;&nbsp;&nbsp;"Rečeno nam je tačno šta da tražimo."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Ukratko, gospodine Bajerlej, govoreći otvoreno, rečeno nam je da vas pretražimo."
<BR>&nbsp;&nbsp;&nbsp;&nbsp;&nbsp;"Mene?" ponovi tužilac, razvlačeći usta u osmeh. "A kako to nameravate da uradite?"
<BR>&nbsp;&nbsp;&nbsp;&nbsp;&nbsp;"Imamo Penetovu radijacijsku jedinicu..."
<BR>&nbsp;&nbsp;&nbsp;&nbsp;&nbsp;"Što znači da hoćete da me propustite kroz rendgen, a? Jeste li ovlašćeni za to?"
<BR>&nbsp;&nbsp;&nbsp;&nbsp;&nbsp;"Videli ste nalog."
<BR>&nbsp;&nbsp;&nbsp;&nbsp;&nbsp;"Mogu li ponovo da ga vidim?"
<BR>&nbsp;&nbsp;&nbsp;&nbsp;&nbsp;Harovej, čije se čelo sijalo, što nije bila posledica samo pukog uzbuđenja, pruži mu drugi put list hartije.
<BR>&nbsp;&nbsp;&nbsp;&nbsp;&nbsp;Bajerlej primeti, ne podižući glas: "Pročitaću vam šta se ovde navodi da treba da pretražite. Navodim: 'Prebivalište koje pripada Stivenu Bajerleju iz Vrbinog gaja 355, Evanstron, zajedno sa garažom, spremištem i ostalim građevinama ili zgradama koje njemu pripadaju'... dobro... i tako dalje. Pravi nalog. Ali, dobri moj čoveče, tu se ne pominje pregledavanje moje unutrašnjosti. Ja ne spadam u nekretnine. Možete pretražiti moju odeću ako mislite da držim skrivenog robota u džepu."
<BR>&nbsp;&nbsp;&nbsp;&nbsp;&nbsp;Harovej je dobro znao kome duguje zaposlenje. Nije imao nameru da se povuče, kada mu se ukazuje prilika da zasluži mnogo bolji... to jest, mnogo bolje plaćen... posao.
<BR>&nbsp;&nbsp;&nbsp;&nbsp;&nbsp;On reče glasom koji je pomalo preteći zazvučao: "Slušajte, vi. Imam odobrenje da pretražim nameštaj u vašoj kući i sve ostalo što u njoj nađem. A vi ste u njoj, je li tako?"
<BR>&nbsp;&nbsp;&nbsp;&nbsp;&nbsp;"Odlično opažanje. Ja jesam u njoj. Ali ja nisam deo nameštaja. Kao građanin sa odgovornošću odrasle osobe - o čemu posedujem psihijatrijsku potvrdu - imam izvesna prava prema oblasnom zakonu. Ako biste me pretražili, to bi potpalo pod odredbu o narušavanju prava privatnosti. Ovaj dokument vam nije dovoljan."
<BR>&nbsp;&nbsp;&nbsp;&nbsp;&nbsp;"Svakako, ali ako ste robot, vi nemate pravo na privatnost."
<BR>&nbsp;&nbsp;&nbsp;&nbsp;&nbsp;"Tačno... ali taj dokument vam svejedno nije dovoljan. On me implicintno priznaje za ljudsko biće."
<BR>&nbsp;&nbsp;&nbsp;&nbsp;&nbsp;"Gde?" upeca se Harovej.
<BR>&nbsp;&nbsp;&nbsp;&nbsp;&nbsp;"Na mestu gde se kaže 'prebivalište koje pripada' i tako dalje. Robot ne može ništa da poseduje. A vi možete reći svom poslodavcu, gospodine Harovej, da ako pokuša da izda neki sličan dokument u kome me implicitno ne priznaje za ljudsko biće, istog časa biće mu uručena sudska zabrana, a biće pokrenuta i građanska parnica, pa će morati da dokaže da sam robot samo na osnovu onih obaveštenja kojima trenutno raspolaže ili da plati astronomsku kaznu za pokušaj da me neopravdano liši mojih prava koja mi pripadaju po oblasnim zakonima. Reći ćete mu to, zar ne?"
<BR>&nbsp;&nbsp;&nbsp;&nbsp;&nbsp;Harovej odmaršira prema vratima. Zatim se okrenu. "Vi ste vešt advokat..." Šaka mu je bila u džepu. Na trenutak je ostao da stoji na pragu. Potom je krenuo, nasmešivši se u pravcu skenera koji je i dalje bio uključen... mahnuo reporterima i uzviknuo: "Sutra ćemo imati nešto za vas, momci. Bez šale."
<BR>&nbsp;&nbsp;&nbsp;&nbsp;&nbsp;Kada se našao u kolima, zavalio se u sedište, izvadio sićušan mehanizam iz džepa i pažljivo stao da ga razgleda. Sada je prvi put napravio rendgensku fotografiju. Nadao se da je to uradio kako treba.
<BR>
<BR>&nbsp;&nbsp;&nbsp;&nbsp;&nbsp;Kvin i Bajerlej se nikada nisu nasamo sreli licem u lice. Međutim, viziofon im je omogućio to bar približno. U stvari, shvaćena doslovno, možda je ta fraza bila tačna, jer je za obojicu onaj drugi predstavljao tek svetlo-tamni uzorak banke fotoćelija.
<BR>&nbsp;&nbsp;&nbsp;&nbsp;&nbsp;Kvin je bio taj koji je pozvao Bajerleja. Kvin je prvi progovorio, i to bez gotovo ikakvog uvoda: "Mislio sam da bi vas zanimalo da saznate, Bajerlej, da nameravam da obelodanim činjenicu da nosite štitnik protiv Penetove radijacijske jedinice."
<BR>&nbsp;&nbsp;&nbsp;&nbsp;&nbsp;"Zaista? Što verovatno znači da ste je već obelodanili. Imam predosećaj da naši preduzetni predstavnici medija već duže prisluškuju moje razne komunikacijske veze. Poznato mi je da drže pod nadzorom moje kancelarijske linije; zbog toga sam se zavukao u kuću poslednjih nedelja." Bajerlej je zvučao prijateljski, gotovo da je bio raspoložen za priču.
<BR>&nbsp;&nbsp;&nbsp;&nbsp;&nbsp;Kvinove usne se malo stisnuše. "Ovaj poziv je pod zaštitom... potpunom. Odlučio sam se na njega i pored izvesnog ličnog rizika."
<BR>&nbsp;&nbsp;&nbsp;&nbsp;&nbsp;"Mogu da zamislim. Niko ne zna da se vi krijete iza ove kampanje. To jest, bar niko ne zna službeno. Niko ne zna ni neslužbeno. Da sam na vašem mestu, ne bih brinuo. Znači nosim, štitnik? Pretpostavljam da ste to otkrili kada ste videli da je fotografija koju je vaš potrčko snimio Penetovom radijacijskom jedinicom, pre neki dan, bila previše osvetljena."
<BR>&nbsp;&nbsp;&nbsp;&nbsp;&nbsp;"Shvatate li, Bajerlej, da će svima biti potpuno jasno da se ne usuđujete da se podvrgnete analizi pomoću rendgenskog zračenja."
<BR>&nbsp;&nbsp;&nbsp;&nbsp;&nbsp;"Kao i to da ste vi ili vaši ljudi pokušali na ilegalan način da narušite moje pravo na privatnost."
<BR>&nbsp;&nbsp;&nbsp;&nbsp;&nbsp;"Baš ih briga za to."
<BR>&nbsp;&nbsp;&nbsp;&nbsp;&nbsp;"Moglo bi ih biti briga. To je u velikoj meri simbolično za naše dve kampanje, zar ne? Vas nije briga za prava pojedinaca. Ja mnogo polažem na njih. Ja neću da se podvrgnem rendgenskoj analizi, jer u načelu želim da sačuvam svoja prava. Isto onako kao što ću voditi računa o pravima drugih kada budem izabran."
<BR>&nbsp;&nbsp;&nbsp;&nbsp;&nbsp;"To će van svake sumnje biti veoma zanimljiv govor, ali vam niko neće poverovati. Malo je suviše prepotentan da bi bio istinit. Još nešto", u Kvinovom glasu javila se iznenadna, oštra promena, "pre neko veče nisu bili prisutni svi članovi vašeg domaćinstva."
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Prema izveštaju", on stade da prevrće listove ispred sebe, što se videlo na viziploči, "nedostajala je jedna osoba... bogalj."
<BR>&nbsp;&nbsp;&nbsp;&nbsp;&nbsp;"Kao što kažete", primeti bezizražajnim glasom Bajerlej, "bogalj. Moj stari učitelj; on živi sa mnom, ali je trenutno na selu... tamo je, zapravo, već dva meseca. 'Potreban odmor' je uobičajeni izraz koji se koristi u ovakvim slučajevima. Nadam se da nemate ništa protiv?"
<BR>&nbsp;&nbsp;&nbsp;&nbsp;&nbsp;"Vaš učitelj? Nekakav naučnik?"
<BR>&nbsp;&nbsp;&nbsp;&nbsp;&nbsp;"Nekada je bio advokat... pre nego što je postao bogalj. Poseduje vladinu dozvolu u svojstvu istraživača-biopsihologa, kao i vlastitu laboratoriju, a podrobni opis svega što radi odobrile su mu odgovarajuće vlasti, na koje mogu da vas uputim. Taj rad je neznatan i predstavlja bezopasan hobi za jednog... jadnog bogalja. Kao što vidite, bio sam krajnje predusretljiv."
<BR>&nbsp;&nbsp;&nbsp;&nbsp;&nbsp;"Vidim. A šta taj... učitelj... zna o proizvodnji robota?"
<BR>&nbsp;&nbsp;&nbsp;&nbsp;&nbsp;"Nisam u stanju da procenim nivo njegovog znanja u oblasti koja mi je strana."
<BR>&nbsp;&nbsp;&nbsp;&nbsp;&nbsp;"Da li on ima pristupa pozitronskim mozgovima?"
<BR>&nbsp;&nbsp;&nbsp;&nbsp;&nbsp;"Pitajte svoje prijatelje u 'Američkim robotima'. Oni bi to trebalo da znaju."
<BR>&nbsp;&nbsp;&nbsp;&nbsp;&nbsp;"Biću kratak, Bajerlej. Vaš ubogaljeni učitelj je pravi Stiven Bajerlej. Vi ste robot, njegova tvorevina. Možemo to dokazati. On je stradao u automobilskoj nesreći, a ne vi. Postoje načini da se provere dosjei."
<BR>&nbsp;&nbsp;&nbsp;&nbsp;&nbsp;"Zaista? Pa, uradite to. Želim vam sve najbolje."
<BR>&nbsp;&nbsp;&nbsp;&nbsp;&nbsp;"A možemo pretražiti i 'seosko obitavalište' vašeg takozvanog učitelja, da vidimo čega tamo ima."
<BR>&nbsp;&nbsp;&nbsp;&nbsp;&nbsp;"Pa, nije baš tako, Kvine." Bajerlej razvuče usta u široki osmeh. "Na nesreću, moj takozvani učitelj je bolestan čovek. Njegovo obitavalište na selu služi mu za odmor. Prirodno je stoga da je njegovo pravo na privatnost kao građanina sa odgovornošću odrasle osobe još jače, pod datim okolnostima. Nećete biti u stanju da dobijete nalog za ulazak na njegovo imanje ako ne dokažete da za to imate i te kako dobar razlog. Međutim, ja ću biti poslednji koji će vas sprečiti da pokušate."
<BR>&nbsp;&nbsp;&nbsp;&nbsp;&nbsp;Nastupila je poprilična pauza, a onda se Kvin nagnuo napred, tako da se slika njegovog lica raširila i fine linije na njegovom čelu postale uočljive.
<BR>&nbsp;&nbsp;&nbsp;&nbsp;&nbsp;"Bajerlej, zašto nastavljate? Ne možete biti izabrani."
<BR>&nbsp;&nbsp;&nbsp;&nbsp;&nbsp;"Zaista?"
<BR>&nbsp;&nbsp;&nbsp;&nbsp;&nbsp;"Zar mislite da možete? Zar pretpostavljate da vaš propust da na bilo koji način pokušate da oborite optužbu da ste robot... kada ste to lako mogli da uradite, prekršivši jedan od Tri Zakona... neće uveriti ljude da ste robot?"
<BR>&nbsp;&nbsp;&nbsp;&nbsp;&nbsp;"Sve što sam do sada uvideo jeste da sam od delimično poznatog, ali i dalje uglavnom anonimnog metropolitskog advokata postao svetska figura. Odličan ste publicista."
<BR>&nbsp;&nbsp;&nbsp;&nbsp;&nbsp;"Ali vi jeste robot."
<BR>&nbsp;&nbsp;&nbsp;&nbsp;&nbsp;"Tako kažu, ali nije dokazano."
<BR>&nbsp;&nbsp;&nbsp;&nbsp;&nbsp;"Postoji dovoljno dokaza za birače."
<BR>&nbsp;&nbsp;&nbsp;&nbsp;&nbsp;"Onda nemate razloga za brigu... pobedili ste."
<BR>&nbsp;&nbsp;&nbsp;&nbsp;&nbsp;"Do viđenja", reče Kvin, prvi put sa prizvukom pakosti u glasu, i zalupi viziofon.
<BR>&nbsp;&nbsp;&nbsp;&nbsp;&nbsp;"Do viđenja", odvrati nimalo uzbuđeno Bajerlej u pravcu prazne ploče.
<BR>
<BR>&nbsp;&nbsp;&nbsp;&nbsp;&nbsp;Bajerlej je vratio svog 'učitelja' nedelju dana pred izbore. Vazduhoplov se brzo spustio u jednom mračnom delu grada.
<BR>&nbsp;&nbsp;&nbsp;&nbsp;&nbsp;"Ostaćeš ovde dok ne prođu izbori", reče mu Bajerlej. "Biće bolje da se držiš po strani ako stvari krenu naopako."
<BR>&nbsp;&nbsp;&nbsp;&nbsp;&nbsp;Promukli glas koji se bolno izvio iz Džonovih unakaženih usta delovao je zabrinuto. "Postoji li opasnost od nasilja?"
<BR>&nbsp;&nbsp;&nbsp;&nbsp;&nbsp;"Fundamentalisti su pretili njime, pa pretpostavljam da postoji, u teorijskom smislu. Ali ga, u stvari, ne očekujem. Fundijevci ne poseduju stvarnu moć. Oni predstavljaju samo stalni iritirajući činilac koji bi posle izvesnog vremena mogao da izazove pobunu. Ne smeta ti što ćeš ovde ostati? Molim te. Neću moći da imam odrešene ruke ako budem morao da se brinem o tebi."
<BR>&nbsp;&nbsp;&nbsp;&nbsp;&nbsp;"Oh, ostaću. I dalje misliš da će sve proći dobro?"
<BR>&nbsp;&nbsp;&nbsp;&nbsp;&nbsp;"Ubeđen sam da hoće. Niko ti nije na selu dosađivao?"
<BR>&nbsp;&nbsp;&nbsp;&nbsp;&nbsp;"Niko. Siguran sam."
<BR>&nbsp;&nbsp;&nbsp;&nbsp;&nbsp;"I svoj deo posla si uspešno obavio?"
<BR>&nbsp;&nbsp;&nbsp;&nbsp;&nbsp;"Sasvim uspešno. Što se toga tiče, neće biti nevolja."
<BR>&nbsp;&nbsp;&nbsp;&nbsp;&nbsp;"Čuvaj se i gledaj sutra televiziju, Džone." Bajerlej stisnu čvornovatu šaku koja je počivala na njegovoj.
<BR>
<BR>&nbsp;&nbsp;&nbsp;&nbsp;&nbsp;Lentonovo čelo bilo je naborano; iščekivao je šta će se dogoditi. Obavljao je posao na kome mu niko nije zavideo... bio je Bajerlejev menadžer u kampanji koja nije bila kampanja, radio je za osobu koja je odbijala da obelodani svoju strategiju i odbijala da prihvati svog menadžera.
<BR>&nbsp;&nbsp;&nbsp;&nbsp;&nbsp;"Ne možete!" Bila je to njegova najomiljenija rečenica koja je ubrzo postala njegova jedina rečenica. "Kažem vam, Stive, da ne možete!"
<BR>&nbsp;&nbsp;&nbsp;&nbsp;&nbsp;Stao je pred tužioca, koji je prelistavao otkucane stranice svoga govora.
<BR>&nbsp;&nbsp;&nbsp;&nbsp;&nbsp;"Manite se toga, Stivene. Čujte, tu rulju su doveli Fundijevci. Oni vas neće saslušati. Mnogo je verovatnije da će vas kamenovati. Zašto morate da održite govor pred publikom? Šta nedostaje snimljenoj poruci, video poruci?"
<BR>&nbsp;&nbsp;&nbsp;&nbsp;&nbsp;"Vi želite da pobedim na izborima, je li tako?" blago upita Bajerlej.
<BR>&nbsp;&nbsp;&nbsp;&nbsp;&nbsp;"Da pobedite na izborima! Nećete pobediti na izborima, Stivene. Pokušavam da vam spasem život."
<BR>&nbsp;&nbsp;&nbsp;&nbsp;&nbsp;"Oh, ne preti mi nikakva opasnost."
<BR>&nbsp;&nbsp;&nbsp;&nbsp;&nbsp;"Ne preti mu nikakva opasnost. Ne preti mu nikakva opasnost." Lenton ispusti iz grla čudan, hrapavi zvuk. "Hoćete da kažete da ćete izići na taj balkon pred pedeset hiljada poludelih čudaka i da ćete pokušati da ih urazumite... sa balkona, poput kakvog srednjevekovnog diktatora?"
<BR>&nbsp;&nbsp;&nbsp;&nbsp;&nbsp;Bajerlej pogleda na sat. "Za otprilike pet minuta... čim televizijske linije budu slobodne."
<BR>&nbsp;&nbsp;&nbsp;&nbsp;&nbsp;Lentonova primedba nije bila baš za štampu.
<BR>
<BR>&nbsp;&nbsp;&nbsp;&nbsp;&nbsp;Gomila je ispunila posebno ograđenu oblast grada. Drveće i kuće kao da su rasli iz temelja koje je sačinjavala masa ljudi. A posredstvom ultratalasa ostatak sveta je takođe gledao. Bili su to čisto lokalni izbori, ali publika je ipak bila globalna. Bajerlej pomisli na to i osmehnu se.
<BR>&nbsp;&nbsp;&nbsp;&nbsp;&nbsp;Međutim, nije bilo ničeg smešnog kada je u pitanju gomila. Bilo je tu parola i transparenata koji su pretresali sve moguće vidove njegovog nabeđenog robotskog statusa. Vazduh je prosto varničio od neprijateljstva koje je bilo silovito i opipljivo.
<BR>&nbsp;&nbsp;&nbsp;&nbsp;&nbsp;Govor je od samog početka bio neuspešan. Takmičio se protiv neartikulisanog zavijanja rulje i ritmičkih povika klike Fundijevaca koji su oblikovali ostrva unutar svetine. Bajerlej je nastavljao da govori, polako, ravnodušno...
<BR>&nbsp;&nbsp;&nbsp;&nbsp;&nbsp;Unutra je Lenton čupao kosu i stenjao... i čekao krvoproliće.
<BR>
<BR>&nbsp;&nbsp;&nbsp;&nbsp;&nbsp;Došlo je do talasanja u prvim redovima. Jedan čvornovati građanin sa iskolačenim očima i odećom prekratkom za njegove mršave i dugačke udove suknuo je napred. Policajac se bacio za njim, polako i s mukom se probijajući. Bajerlej ljutito rukom dade znak ovom drugom da se ne meša.
<BR>&nbsp;&nbsp;&nbsp;&nbsp;&nbsp;Mršavi čovek je već stajao ispod balkona. Međutim, njegove reći nisu mogle da nadjačaju grmljavinu.
<BR>&nbsp;&nbsp;&nbsp;&nbsp;&nbsp;Bajerlej se nagnu napred. "Šta kažete? Ako imate neko razložno pitanje, odgovoriću na njega." On se okrenu prema stražaru koji je stajao pored njega. "Dovedite tog čoveka ovamo gore."
<BR>&nbsp;&nbsp;&nbsp;&nbsp;&nbsp;U gomili je zavladala napetost. U raznim delovima rulje počeli su da se čuju povici 'tišina', došlo je do sveopšteg, bučnog utišavanja, a onda se gomila prilično primirila. Mršavko, zajapuren i dahčući, stade pred Bajerleja.
<BR>&nbsp;&nbsp;&nbsp;&nbsp;&nbsp;Bajerlej ga upita: "Želite li nešto da pitate?"
<BR>&nbsp;&nbsp;&nbsp;&nbsp;&nbsp;Mršavko je zurio u njega, a onda reče isprekidanim glasom: "Udari me!"
<BR>&nbsp;&nbsp;&nbsp;&nbsp;&nbsp;Iznenandim cimajem glave on pod uglom isturi bradu. "Udari me! Kažeš da nisi robot. Dokaži. Ti nisi u stanju da udariš ljudsko piće, čudovište jedno."
<BR>&nbsp;&nbsp;&nbsp;&nbsp;&nbsp;Zavladala je neka čudna, ničim narušena, mukla tišina. Poremetio ju je Bajerlejev glas. "Nemam razloga da vas udarim."
<BR>&nbsp;&nbsp;&nbsp;&nbsp;&nbsp;Mršavko se ludački smejao. "Ne možeš da me udariš. Nećeš me udariti. Ti nisi ljudsko biće. Ti si čudovište, prividni čovek."
<BR>&nbsp;&nbsp;&nbsp;&nbsp;&nbsp;Tog časa, Stiven Bejerlej, čvrsto stisnutih usana, pred hiljadama prisutnih i pred milionima koji su sve to pratili preko ekrana, zamahnu pesnicom i opali čoveka po bradi. Izazivač se presamiti unazad i strovali, a na licu mu se očitavalo samo tupo, bezizražajno iznenađenje.
<BR>&nbsp;&nbsp;&nbsp;&nbsp;&nbsp;Bajerlej reče: "Izvinite. Uvedite ga unutra i pobrinite se da mu bude udobno. Hoću da razgovaram s njim kada završim."
<BR>&nbsp;&nbsp;&nbsp;&nbsp;&nbsp;Kada je dr Kalvin, sa svog rezervisanog mesta, okrenula automobil i odvezla se, samo se jedan reporter dovoljno oporavio od šoka i pohitao za njom, uzvikujući pitanje koje nije čula.
<BR>&nbsp;&nbsp;&nbsp;&nbsp;&nbsp;Suzan Kalvin je samo doviknula preko ramena: "On je čovek."
<BR>&nbsp;&nbsp;&nbsp;&nbsp;&nbsp;To je bilo dovoljno. Reporter je odjurio svojim putem.
<BR>&nbsp;&nbsp;&nbsp;&nbsp;&nbsp;Ostatak govora bio je, doduše, izgovoren, ali ga niko nije čuo."
<BR>
<BR>&nbsp;&nbsp;&nbsp;&nbsp;&nbsp;Dr Kalvin i Stiven Bajerlej sreli su se još jednom... nedelju dana pre nego što je položio zakletvu kao gradonačelnik. Bilo je kasno... prošla je bila ponoć.
<BR>&nbsp;&nbsp;&nbsp;&nbsp;&nbsp;Dr Kalvin primeti: "Ne izgledate umorni."
<BR>&nbsp;&nbsp;&nbsp;&nbsp;&nbsp;Izabrani gradonačelnik se osmehnu. "Mogu još malo da ostanem budan. Nemojte reći Kvinu."
<BR>&nbsp;&nbsp;&nbsp;&nbsp;&nbsp;"Neću. Ali Kvinova priča je bila zanimljiva, kada ste ga već pomenuli. Šteta što je propala. Pretpostavljam da vam je poznata njegova teorija?"
<BR>&nbsp;&nbsp;&nbsp;&nbsp;&nbsp;"Delimično."
<BR>&nbsp;&nbsp;&nbsp;&nbsp;&nbsp;"Bila je veoma dramatična. Stiven Bajerlej bio je mladi advokat, silan govornik, veliki idealista... i imao je određenog dara za biofiziku. Zanima li vas robotika, gospodine Bajerlej?"
<BR>&nbsp;&nbsp;&nbsp;&nbsp;&nbsp;"Samo sa pravnog aspekta."
<BR>&nbsp;&nbsp;&nbsp;&nbsp;&nbsp;"Tog Stivena Bajerlija je zanimala. Ali dogodila se nesreća. Bajerlijeva žena je poginula; on je prošao još gore. Izgubio je noge; lice, glas. Deo uma postao mu je... iščašen. Nije želeo da se podvrgne plastičnoj operaciji. Povukao se iz sveta, pravničku karijeru je napustio... ostali su mu samo njegova inteligencija i šake. Na neki način je uspevao da dođe do pozitronskih mozgova, čak i do onog složenog, onog koji poseduje najveći kapacitet za prosuđivanje etičkih problema... što za sada predstavlja najrazvijeniju robotsku funkciju.
<BR>&nbsp;&nbsp;&nbsp;&nbsp;&nbsp;Oko njega je napravio telo. Obučio ga je da bude sve što bi on bio, a više nije mogao. Poslao ga je u svet kao Stivena Bajerleja, ostavši uz njega u ulozi starog, obogaljenog učitelja koga niko nikada nije video..."
<BR>&nbsp;&nbsp;&nbsp;&nbsp;&nbsp;"Na nesreću", primeti izabrani gradonačelnik, "ja sam sve to upropastio kada sam udario čoveka. U izveštaju stoji da je vaša službena ocena u tom trenutku bila da sam ljudsko biće."
<BR>&nbsp;&nbsp;&nbsp;&nbsp;&nbsp;"Kako je do toga došlo? Da li biste mi kazali? Nemoguće da je bilo slučajno."
<BR>&nbsp;&nbsp;&nbsp;&nbsp;&nbsp;"Ne potpuno. Kvin je obavio veći deo posla. Moji ljudi su bez pompe počeli da šire glasine kako nikada nisam udario čoveka; da nisam u stanju da udarim čoveka; da bi to predstavljalo siguran dokaz da sam robot ako to ne bih učinio ni onda kada sam isprovociran. Zato sam se postarao da održim onaj glupavi govor pred javnošću, sa svim onim preterivanjima koje sa sobom nosi publicitet, i gotovo neizbežno, neka budala je naletela. U suštini, to je bilo ono što ja zovem nadriadvokatski trik. U kome veštački izazvana atmosfera obavi ceo posao. Razume se, emocionalno dejstvo svega toga obezbedio mi je da budem izabran, što mi je i bila namera."
<BR>&nbsp;&nbsp;&nbsp;&nbsp;&nbsp;Robopsiholog klimnu. "Vidim da zadirete u moje polje rada... pretpostavljam da svaki političar to mora. Veoma mi je žao što je ovako ispalo. Ja volim robote. Volim ih znatno više nego ljudska bića. Ako se može stvoriti robot koji je u stanju da obavlja posao državnog službenika, mislim da bi on bio savršen za to zvanje. Prema Zakonima robotike, on ne bi bio u stanju da naudi ljudskim bićima, ne bi bio sposoban za tiraniju, mito, ne bi mogao biti glup niti pun predrasuda. A pošto bi odslužio određen rok, on bi otišao, iako je besmrtan, jer bi za njega bilo nezamislivo da povredi ljudska bića tako što će im obelodaniti da je njima vladao jedan robot. To bi bilo najidealnije."
<BR>&nbsp;&nbsp;&nbsp;&nbsp;&nbsp;"Osim što bi robot mogao da zakaže zbog neodgovarajućeg mozga. Pozitronski mozak nikada ne može po složenosti biti ravan ljudskom mozgu."
<BR>&nbsp;&nbsp;&nbsp;&nbsp;&nbsp;"Imao bi savetnike. Ni ljudski mozak nije u stanju da vlada bez pomoćnika."
<BR>&nbsp;&nbsp;&nbsp;&nbsp;&nbsp;Bajerlej je posmatrao Suzan Kalvin sa ozbiljnim zanimanjem. "Zašto se osmehujete, dr Kalvin?"
<BR>&nbsp;&nbsp;&nbsp;&nbsp;&nbsp;"Osmehujem se jer gospodin Kvin nije na sve mislio."
<BR>&nbsp;&nbsp;&nbsp;&nbsp;&nbsp;"Hoćete reći da se još nešto moglo dodati onoj njegovoj priči."
<BR>&nbsp;&nbsp;&nbsp;&nbsp;&nbsp;"Samo još jedna sitnica. Taj Stiven Bajerlej o kome govori gospodin Kvin, taj slomljeni čovek, proveo je tri meseca na selu iz nekog tajanstvenog razloga. Vratio se na vreme da čuje onaj vaš famozni govor. Konačno, ono što je stari bogalj mogao jednom da učini, mogao je i drugi put, naročito onda kada je taj posao bilo mnogo lakše obaviti drugi nego prvi put."
<BR>&nbsp;&nbsp;&nbsp;&nbsp;&nbsp;"Mislim da vas ne razumem baš najbolje."
<BR>&nbsp;&nbsp;&nbsp;&nbsp;&nbsp;Dr Kalvin ustade i poravna haljinu. Očigledno se spremala da pođe. "Hoću da kažem da robot samo u jednom slučaju može da udari ljudsko biće, a da ne prekrši Prvi Zakon. Samo u jednom."
<BR>&nbsp;&nbsp;&nbsp;&nbsp;&nbsp;"A to je?"
<BR>&nbsp;&nbsp;&nbsp;&nbsp;&nbsp;Dr Kalvin je već bila kod vrata. Tiho je odvratila: "Kada je ljudsko biće koje treba udariti, zapravo, robot."
<BR>&nbsp;&nbsp;&nbsp;&nbsp;&nbsp;Razvukla je usta u široki osmeh, a mršavo lice joj je prosto sijalo: "Do viđenja, gospodine Bajerlej. Nadam se da ću za pet godina glasati za vas... kada se kandidujete za koordinatora."
<BR>&nbsp;&nbsp;&nbsp;&nbsp;&nbsp;Stiven Bajerlej se zakikota. "Moram primetiti da je sada još prerano govoriti o tome."
<BR>&nbsp;&nbsp;&nbsp;&nbsp;&nbsp;Vrata se za njom zatvoriše.
</P></TD></TR></TABLE>
<P class="next">
<A HREF=p36.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
