<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>ŽENSKA INTUICIJA
<P>&nbsp;&nbsp;&nbsp;&nbsp;&nbsp;Prvi put u istoriji korporacije 'Američki roboti i mehanički ljudi' jedan robot slučajno je uništen - i to na samoj Zemlji.
<BR>&nbsp;&nbsp;&nbsp;&nbsp;&nbsp;Niko za to nije bio kriv. Vazduhoplov je bio uništen usred vazduha i sumnjičavi istražni komitet se pitao da li sme da objavi verziju da ga je pogodio metorit. Ništa drugo, naime, ne može biti brže od automatskog izbegavanja; ništa drugo nije u stanju da izazove štetu gotovo ravnu onoj što bi je prouzrokovala nuklearna eksplozija, a ona nije dolazila u obzir.
<BR>&nbsp;&nbsp;&nbsp;&nbsp;&nbsp;Ako se to poveže sa izveštajem u kome se pominje blesak na noćnom nebu neposredno pre nego što je to letelica eksplodirala - i to iz Opservatorije Flegstav, a ne od nekog amatera - kao i sveža rupa u tlu koja je po veličini i osobinama odgovarala udaru gvozdenog meteorita, milju od mesta udesa, kakav drugi zaključak se iz svega toga mogao izvesti?
<BR>&nbsp;&nbsp;&nbsp;&nbsp;&nbsp;Pa ipak, ništa slično se nikada ranije nije dogodilo, a proračuni verovatnoće da se nešto tako dogodi davali su neverovatne cifre. Ali čak i kolosalne neverovatnoće se ponekad dešavaju.
<BR>&nbsp;&nbsp;&nbsp;&nbsp;&nbsp;U uredima 'Američkih robota' pitanja koja su počinjala sa 'kako' i 'zašto' nisu bila u prvom planu. Najvažnije je bilo to što je uništen jedan robot.
<BR>&nbsp;&nbsp;&nbsp;&nbsp;&nbsp;Već je to samo po sebi bilo uznemirujuće.
<BR>&nbsp;&nbsp;&nbsp;&nbsp;&nbsp;Činjenica da je JN-5 bio prototip, prvi, posle četiri ranija pokušaja, da se takav jedan robot uvede u upotrebu, bila je još više uznemirujuća.
<BR>&nbsp;&nbsp;&nbsp;&nbsp;&nbsp;Činjenica da je JN-5 bio korenito novi tip robota, sasvim drugačiji od svega što je do tada napravljeno, bila je krajnje uznemirujuća.
<BR>&nbsp;&nbsp;&nbsp;&nbsp;&nbsp;Činjenica da je JN-5, kako izgleda, uspeo, pre nego što je uništen, da obavi nešto što je bilo od neprocenjive važnosti, a što je sada možda zauvek izgubljeno, bila je naprosto neopisivo uznemirujuća.
<BR>&nbsp;&nbsp;&nbsp;&nbsp;&nbsp;Jedva da je bilo vredno pomena da je, zajedno sa robotom, nastradao i glavni robopsiholog 'Američkih robota'.
<BR>
<BR>&nbsp;&nbsp;&nbsp;&nbsp;&nbsp;Klinton Madarian je došao u firmu pre deset godina. Tokom pet od tih deset godina radio je, ne žaleći se, pod čangrizavim nadzorom Suzan Kalvin.
<BR>&nbsp;&nbsp;&nbsp;&nbsp;&nbsp;Madarianova izuzetnost bila je sasvim očigledna i Suzan Kalvin ga je tiho unapredila preko reda. U svakom slučaju, ona se ne bi udostojila da taj svoj postupak obrazloži direktoru Istraživačkog odeljenja Piteru Bogertu, ali ispalo je da to i nije bilo potrebno. To jest, razlozi su bili očigledni.
<BR>&nbsp;&nbsp;&nbsp;&nbsp;&nbsp;Madarian je bio sušta suprotnost slavnoj dr Kalvin u nekim vrlo značajnim pogledima. Nije bio baš toliko debeo kao što je možda izgledao zbog svog dvostrukog podbratka, ali bez obzira na to delovao je moćno, dok je Suzan prolazila nezapaženo. Madarianovo krupno lice, gusta, sjajna, riđo-smeđa kosa, rumeni ten i gromki glas, njegov glasan smeh, a najviše od svega njegova neodoljiva samouverenost i spremnost da na sva zvona oglasi svoje uspehe, izazivali su kod onih koji bi se s njim našli u istoj prostoriji osećanje nedostatka prostora.
<BR>&nbsp;&nbsp;&nbsp;&nbsp;&nbsp;Kada je Suzan Kalvin konačno otišla u penziju (unapred odbivši da se pojavi na bilo kakvoj počasnoj večeri koja bi mogla biti upriličena u njenu čast, tako da nigde nikada nije ni objavljena vest o njenom odlasku u penziju), Madarin je zauzeo njeno mesto.
<BR>&nbsp;&nbsp;&nbsp;&nbsp;&nbsp;Bio je na novom mestu tačno jedan dan kada je započeo rad na projektu JN.
<BR>&nbsp;&nbsp;&nbsp;&nbsp;&nbsp;Taj projekat je zahtevao ulaganja koja su premašivala sva prethodna što su ih 'Američki roboti' ikada morali da izdvoje, ali Madarian je samo odmahnuo na to rukom.
<BR>&nbsp;&nbsp;&nbsp;&nbsp;&nbsp;"Isplatiće vam se svaki peni, Piter", rekao je. "Od vas očekujem da u to uverite veće direktora."
<BR>&nbsp;&nbsp;&nbsp;&nbsp;&nbsp;"Iznesite mi razloge", reče Bogert, pitajući se hoće li Madarian to učiniti. Suzan Kalvin nikada nije nikome polagala račune. Međutim, Madarian reče: "Svakako", i s lakoćom se smesti u veliku naslonjaču u direktorovoj kancelariji.
<BR>&nbsp;&nbsp;&nbsp;&nbsp;&nbsp;Bogert je posmatrao sabesednika gotovo sa zavišću. Njegova nekada crna kosa sada je bila gotovo seda i kroz desetak godina i on će krenuti za Suzan u penziju. To će biti kraj prvobitne ekipe koja je od 'Američkih robota' napravila svetsku firmu - takmaca nacionalnim vladama po svojoj složenosti i važnosti. Ni on ni ostali koji su otišli pre njega nekako nisu uspeli sasvim da se uhvate ukoštac sa silnim širenjem firme.
<BR>&nbsp;&nbsp;&nbsp;&nbsp;&nbsp;Ali ovo je bilo novo pokolenje. Ovi novi ljudi su se lako snalazili u kolosu. Nedostajalo im je ono čuđenje koje bi ih nateralo da hodaju na prstima u neverici. I zato su hitali napred, a to je bilo dobro.
<BR>&nbsp;&nbsp;&nbsp;&nbsp;&nbsp;Madarian reče: "Predlažem da otpočnem gradnju robota bez ograničenja."
<BR>&nbsp;&nbsp;&nbsp;&nbsp;&nbsp;"Bez Tri Zakona? Svakako..."
<BR>&nbsp;&nbsp;&nbsp;&nbsp;&nbsp;"Ne, Piter. Zar ste u stanju da se setite samo tih ograničenja? Do đavola, vi ste doprineli stvaranju ranih pozitronskih mozgova. Zar ja moram da vas podsećam da, sasvim nezavisno od Tri Zakona, u tim mozgovima ne postoji nijedna staza koja nije pažljivo planirana i utvrđena? Imamo robote koji izvršavaju određene zadatke, kojima su ugrađene određene sposobnosti."
<BR>&nbsp;&nbsp;&nbsp;&nbsp;&nbsp;"A vi predlažete..."
<BR>&nbsp;&nbsp;&nbsp;&nbsp;&nbsp;"Da na svakom nivou ispod Tri Zakona kraj staza bude ostavljen otvoren. To nije teško."
<BR>&nbsp;&nbsp;&nbsp;&nbsp;&nbsp;Bogert suvo primeti: "Slažem se da nije teško. Beskorisne stvari je uvek lako izvesti. Ali zato je teško precizno utvrditi staze i robota učiniti korisnim."
<BR>&nbsp;&nbsp;&nbsp;&nbsp;&nbsp;"Ali zašto bi to bilo teško? Utvrđivanje staza zahteva veliki napor zato što je načelo neodređenosti izrazito u česticama mase pozitrona, pa se dejstvo neodređenosti mora svesti na minimum. Ali zašto mora? Ako stvari sredimo tako da ovo načelo dolazi do izražaja samo utoliko što dozvoljava nepredviđeno ukrštanje staza..."
<BR>&nbsp;&nbsp;&nbsp;&nbsp;&nbsp;"Dobićemo nepredvidljivog robota."
<BR>&nbsp;&nbsp;&nbsp;&nbsp;&nbsp;"Dobićemo kreativnog robota", uzvrati Madarian, pomalo nestrpljivo. "Piter, ako postoji išta što ljudski mozak ima, a mozak robota nikada nije imao, to je crta nepredvidljivosti koji potiče od načela neodređenosti na subatomskom nivou. Priznajem da taj efekat nikada nije bio eksperimentalno utvrđen unutar nervnog sistema, ali da toga nema, ljudski mozak ne bi bio, u načelu govoreći, nadređen u odnosu na mozak robota."
<BR>&nbsp;&nbsp;&nbsp;&nbsp;&nbsp;"I vi smatrate da ako unesete taj činilac u mozak robota, ljudski mozak više neće biti, u načelu govoreći, nadređen u odnosu na mozak robota."
<BR>&nbsp;&nbsp;&nbsp;&nbsp;&nbsp;"Upravo tako", odvrati Madarian.
<BR>&nbsp;&nbsp;&nbsp;&nbsp;&nbsp;Još su dugo posle toga nastavili taj razgovor.
<BR>
<BR>&nbsp;&nbsp;&nbsp;&nbsp;&nbsp;Upravni odbor 'Američkih robota' odmah jasno stavio do znanja da neće dozvoliti da ga tako lako ubede.
<BR>&nbsp;&nbsp;&nbsp;&nbsp;&nbsp;Skot Robertson, najveći deoničar u firmi, reče: "Dovoljno je teško voditi industriju robota već i ovakvu kakva jeste, kada je neprijateljski stav javnosti stalno na ivici ispoljavanja. Ako javnost stekne utisak da se robotima više neće moći upravljati... Oh, ne pominjite mi Tri Zakona. Prosečan čovek neće poverovati da će ga Tri Zakona štititi ako samo čuje reč 'nekontrolisan'."
<BR>&nbsp;&nbsp;&nbsp;&nbsp;&nbsp;"Onda je nemojte upotrebiti", primeti Madarian. "Nazovite robota... nazovite ga 'intuitivnim'."
<BR>&nbsp;&nbsp;&nbsp;&nbsp;&nbsp;"Intuitivan robot", promrmlja neko. "Ženski robot?"
<BR>&nbsp;&nbsp;&nbsp;&nbsp;&nbsp;Smeh se razleže oko konferecijskog stola.
<BR>&nbsp;&nbsp;&nbsp;&nbsp;&nbsp;Madarian se uhvati za to. "U redu. Ženski robot. Naši roboti su neodređenog pola, razume se, a takav će biti i ovaj, ali uvek se ponašamo prema njima kao da su muškarci. Dajemo im muška imena od milja i obraćamo im se sa 'on'. Ako sad uzmemo u obzir prirodu matematičkog ustrojstvo mozga koju sam predložio, ovaj novi robot uklopiće se u JN-koordinatni sistem. Prvi robot bio, dakle, JN-1, a pretpostavio sam da bismo ga nazvati Džon 1... bojim se da je to nivo originalnosti prosečnog robotičara. Ali zašto ga ne bismo nazvali Džejn 1, do đavola? Ako javnost već treba da bude upoznata sa onim što pripremamo, možemo kazati da radimo na ženskom robotu sa intuicijom."
<BR>&nbsp;&nbsp;&nbsp;&nbsp;&nbsp;Robertson odmahnu glavom. "U čemu je razlika? Vi hoćete da kažete da nameravate da uklonite i poslednju prepreku koja, u načelu, omogućava ljudskom mozgu da bude nadmoćniji od robotskog. Šta mislite, kako će javnost reagovati na to?"
<BR>&nbsp;&nbsp;&nbsp;&nbsp;&nbsp;"Zar vi nameravate to da obelodanite?" upita Madarian. Malo je razmislio, a onda dodade: "Slušajte. Najvećim delom javnost smatra da žene nisu po inteligenciji ravne muškarcima."
<BR>&nbsp;&nbsp;&nbsp;&nbsp;&nbsp;Na licima više muškaraca za stolom javio se trenutni zamišljeni izgled, a onda su se na brzinu osvrnuli, kao da Suzan Kalvin i dalje sedi na svom uobičajenom mestu.
<BR>&nbsp;&nbsp;&nbsp;&nbsp;&nbsp;Madarian reče: "Ako najavimo ženu robota, uopšte nije važno kakva će ona biti. Javnost će automatski pretpostaviti da je mentalno zaostala. Možemo jednostavno samo objaviti da radimo na robotu Džejn-1 i ništa više. Bićemo bezbedni."
<BR>&nbsp;&nbsp;&nbsp;&nbsp;&nbsp;"U stvari", tiho primeti Piter Bogert, "to nije sve. Madarian i ja smo pažljivo proverili celu matematiku i došli do zaključka da bi JN serija, bilo da se zvala Džon ili Džejn, bila sasvim bezbedna. Bila bi manje složena i imala slabije intelektualne sposobnosti, u ortodoksnom smislu, od mnogih drugih serija koje smo projektovali i konstruisali. Postojao bi samo jedan dodatni činilac... pa, naviknimo se da ga zovemo 'intuicija'."
<BR>&nbsp;&nbsp;&nbsp;&nbsp;&nbsp;"Ko zna šta on sve može izazvati?" promrmlja Robertson.
<BR>&nbsp;&nbsp;&nbsp;&nbsp;&nbsp;"Madarian je nagovestio jednu stvar koju ovaj činilac može da izazove. Kao što svi znate, Svemirski Skok je, u načelu, postao moguć. Ljudi su u prilici da postižu hiperbrzine veće od svetlosne, da posećuju druge zvezdane sisteme i da se odatle vraćaju u zanemarljivo kratkom vremenu... najviše za nekoliko nedelja."
<BR>&nbsp;&nbsp;&nbsp;&nbsp;&nbsp;Robertson reče: "To nije ništa novo za nas. To se ne bi moglo postići bez robota."
<BR>&nbsp;&nbsp;&nbsp;&nbsp;&nbsp;"Tačno, ali to nam ništa ne vredi, jer ne možemo da upotrebimo hiper-pogon, osim možda samo jedanput kao demonstraciju, tako da 'Američki roboti' od toga imaju malo koristi. Skok kroz svemir je rizičan, za njega je potrebno zastrašujuće mnogo energije i stoga je strašno skup. Ako ga ipak primenimo, bilo bi lepo kada bismo mogli da podnesemo izveštaj da smo pronašli neku nastanjivu planetu. Nazovite to psihološkom potrebom. Ukoliko potrošite otprilike dvadeset milijardi dolara na samo jedan Skok kroz Svemir i vratite se praznih šaka, samo sa naučnim podacima, javnost će zanimati na šta je protraćen njen novac. Prijavite postojanje nastanjive planete i postaćete međuzvezdani Kolumbo, pa niko više neće brinuti za novac."
<BR>&nbsp;&nbsp;&nbsp;&nbsp;&nbsp;"Dakle?"
<BR>&nbsp;&nbsp;&nbsp;&nbsp;&nbsp;"Gde, dakle, da pronađemo nastanjivu planetu? Ili postavite to pitanje ovako: koji od tri stotine hiljada zvezdanih sistema u lopti prečnika tri stotine svetlosnih godina, koliko iznosi trenutni dosek našeg Svemirskog Skoka, ima najviše izgleda da poseduje nastanjivu planetu? Raspolažemo velikom količinom podataka o svakoj zvezdi iz pomenute zapremine od tri stotine svetlosnih godina, na osnovu čega zaključujemo da gotovo svaka ima sistem planeta. Ali koja ima nastanjivu planetu? Koju da posetimo?... To ne znamo."
<BR>&nbsp;&nbsp;&nbsp;&nbsp;&nbsp;Jedan od direktora upita: "Kako bi ta Džejn-robot mogla da nam pomogne?"
<BR>&nbsp;&nbsp;&nbsp;&nbsp;&nbsp;Madarian se već spremao da odgovori, ali je ipak dao znak Bogertu i ovaj je shvatio: direktor će ostaviti snažniji utisak. Bogertu se nije naročito dopala ta ideja; ako se ispostavi da je JN serija fijasko, on se već dovoljno zauzeo za nju, tako da je bio ubeđen da će krivica biti svaljena na njega. S druge, pak, strane, penzija nije bila tako daleko, a ako ovaj naum uspe, otićiće ovenčan slavom. Možda je posredi bio samo Madarianov oreol samouverenosti, ali Bogert je iskreno počeo da veruje da će eksperiment uspeti.
<BR>&nbsp;&nbsp;&nbsp;&nbsp;&nbsp;On reče: "Može se lako desiti da negde u bibliotekama podataka koje imamo o tim zvezdama postoje metodi za utvrđivanje verovatnoće postojanja nastanjivih planeta tipa Zemlje. Treba samo tačno da razumemo te podatke, da ih sagledamo na odgovarajući kreativni način i da ih postavimo u tačne međusobne odnose. To još nismo uradili. Ili, ako je neki astronom to i učinio, nije bio dovoljno bistar da shvati do čega je došao.
<BR>&nbsp;&nbsp;&nbsp;&nbsp;&nbsp;Jedan robot tipa JN u stanju je mnogo brže i mnogo tačnije od čoveka da izvrši te korelacije. Za jedan dan on bi obavio ono za šta bi čoveku bilo potrebno deset godina. Dalje, radio bi zaista nepristrasno, dok bi čovek imao predubeđenja zasnovana na unapred zasnovanim zaključcima i već uvreženim verovanjima."
<BR>&nbsp;&nbsp;&nbsp;&nbsp;&nbsp;Nastupila je poduža tišina. Konačno je Robertson progovorio: "Ali reč je samo o verovatnoći, je li tako? Šta ako robot, na primer, kaže: 'Zvezda za koju se može reći da najverovatnije ima nastanjivu planetu unutar toliko i toliko svetlosnih godina jeste Skviddži-17, ili tako nekako, i mi odemo na lice mesta i utvrdimo da je verovatnoća bila samo verovatnoća i da tamo ipak nema nastanjive planete. Šta onda?"
<BR>&nbsp;&nbsp;&nbsp;&nbsp;&nbsp;Madarian se umeša u razgovor. "I dalje smo na dobitku. Znaćemo kako je robot došao do tog zaključka, jer će nam... ona... to reći. To bi nam moglo pomoći da steknemo veliki uvid u astronomiju i da iskoristimo celu stvar čak ako uopšte i ne preduzmemo taj Skok kroz svemir. Pored toga, tada bismo mogli da odredimo pet najizglednijih mesta sa takvim planetama, a verovatnoća da jedna od pet ima nastanjivu planetu mogla bi u tom slučaju biti veća od 95 odsto. To bi gotovo sigurno značilo..."
<BR>&nbsp;&nbsp;&nbsp;&nbsp;&nbsp;Posle toga su još dugo nastavili razgovor.
<BR>
<BR>&nbsp;&nbsp;&nbsp;&nbsp;&nbsp;Odobreni fondovi ni izdaleka nisu bili dovoljni, ali Madarian je računao na to da se posle prvobitne izdvojene male sume uvek izdvoji i veća. Kada se dođe u situaciju da dve stotine miliona bude nepovratno izgubljeno, a još stotinu miliona u stanju je sve da spase, novih stotinu miliona sigurno će biti odobreno.
<BR>&nbsp;&nbsp;&nbsp;&nbsp;&nbsp;Džejn-1 je konačno bila gotova i stavljena na uvid. Piter Bogert ju je proučavao... ozbiljno. Upitao je: "Čemu uzak struk? To nesumnjivo dovodi do mehaničkih slabosti?"
<BR>&nbsp;&nbsp;&nbsp;&nbsp;&nbsp;Madarian se zakikota: "Čujte, ako je već zovemo Džejn, nema svrhe napraviti je tako da liči na Tarzana."
<BR>&nbsp;&nbsp;&nbsp;&nbsp;&nbsp;Bogert odmahnu glavom: "Ne sviđa mi se. Još će vam pasti na pamet da joj malo iznad struka napravite ispupčenja koja će ličiti na grudi, a to je zaista nastrana ideja. Ako žene pomisle da roboti mogu izgledati kao one, mogu vam tačno reći kakve perverzne misli će njima početi da se vrzmaju po glavi i uveravam vas da će postati stvarno neprijateljski raspoložene."
<BR>&nbsp;&nbsp;&nbsp;&nbsp;&nbsp;Madarian uzvrati: "Možda ste u pravu što se toga tiče. Nijednoj ženi ne bi se dopala pomisao da je može zameniti nešto što nema nijedan od njenih nedostataka. U redu."
<BR>
<BR>&nbsp;&nbsp;&nbsp;&nbsp;&nbsp;Džejn-2 nije imala uzan struk. Bila je ozbiljan robot koji se retko kretao i još ređe govorio.
<BR>&nbsp;&nbsp;&nbsp;&nbsp;&nbsp;Madarian je samo povremeno upadao kod Bogerta sa delićima novosti za vreme njene konstrukcije, što je bio siguran znak da stvar loše napreduje. Madarianovo ushićenje kakvim uspehom bilo bi neizmerno. Ne bi se uopšte libio da upadne u Bogertovu spavaću sobu u tri ujutro sa vrućim vestima, ne čekajući jutro. Bogert je bio ubeđen u to.
<BR>&nbsp;&nbsp;&nbsp;&nbsp;&nbsp;Sada je, međutim, Madarian izgledao pokunjen; njegovo inače rumeno lice postalo je bledo, a okrugli obrazi nekako ušiljeni. Bogert reče, sa velikom sigurnošću: "Neće da govori."
<BR>&nbsp;&nbsp;&nbsp;&nbsp;&nbsp;"O, govori ona." Madarian se skljokao u stolicu i stao da grize gornju usnu. "Bar, ponekad", dodao je.
<BR>&nbsp;&nbsp;&nbsp;&nbsp;&nbsp;Bogert je ustao i počeo da kruži oko robota. "A kada govori, pretpostavljam da to nema nikakvog smisla. E pa, ako ne govori, onda nije žensko, je li tako?"
<BR>&nbsp;&nbsp;&nbsp;&nbsp;&nbsp;Madarian pokuša da se osmehne, ali mu to ne pođe za rukom. Reče: "Mozak je proveren dok je bio izdvojen."
<BR>&nbsp;&nbsp;&nbsp;&nbsp;&nbsp;"Znam", odvrati Bogert.
<BR>&nbsp;&nbsp;&nbsp;&nbsp;&nbsp;"Ali kada je jednom zadužen za robotov fizički aparat, bio je nužno preinačen, razume se."
<BR>&nbsp;&nbsp;&nbsp;&nbsp;&nbsp;"Razume se", složi se neraspoloženo Bogert.
<BR>&nbsp;&nbsp;&nbsp;&nbsp;&nbsp;"Ali na nepredvidljiv i osujećujući način. Nevolja je u tome da kada imate posla sa n-dimenzionim proračunom neodređenosti, stvari su..."
<BR>&nbsp;&nbsp;&nbsp;&nbsp;&nbsp;"Neodređene?" upade mu u reče Bogert. Iznenadila ga je vlastita reakcija. Kompanija je već toliko uložila u ovaj projekat, a i prošle su gotovo dve godine, dok su rezultati, učtivo rečeno, bili razočaravajući. Pa ipak, uhvatio je sebe kako bocka Madariana i zaključio je da ga to zabavlja.
<BR>&nbsp;&nbsp;&nbsp;&nbsp;&nbsp;Gotovo krišom, Bogert se zapitao da on to ne bocka odsutnu Suzan Kalvin. Madarian je bio toliko sav uskipteo i otvoren, dok Suzan nikada nije mogla da bude takva... kada su stvari išle dobro. On je takođe bio mnogo ranjiviji kada stvari nisu išle kako treba, a Suzan nikada nije pokleknula upravo u trenucima velikog pritiska. Madarian je dozvoljavao da od njega napravi metu, što mu Suzan nikada ne bi dopustila.
<BR>&nbsp;&nbsp;&nbsp;&nbsp;&nbsp;Madarian nije reagovao na Bogertovu poslednju primedbu isto kao što ni Suzan Kalvin ne bi reagovala; ne zbog prezira koji je osetio, što bi bila njena reakcija, već zato što je nije čuo.
<BR>&nbsp;&nbsp;&nbsp;&nbsp;&nbsp;On svadljivo reče: "Nevolja je u razlikovanju. Napravili smo Džejn-2 tako da vrši veličanstvene korelacije. U stanju je da izvrši koralaciju svega, ali kada to jednom obavi, nije više u stanju da razlikuje vredan rezultat od bezvrednog. Nipošto nije lako programirati robota da utvrdi koja je korelacija značajna, a koja nije, kada ne znate koje će korelacije vršiti."
<BR>&nbsp;&nbsp;&nbsp;&nbsp;&nbsp;"Pretpostavljam da vam je palo na pamet da smanjite potencijal spoja W-21 diode i prespojite je preko..."
<BR>&nbsp;&nbsp;&nbsp;&nbsp;&nbsp;"Ne, ne, ne, ne..." Madarian glas utonu u šaspat. "Ne možete je jednostavno napraviti tako da iznese sve što ima. To možemo i sami da učinimo. Stvar je u tome da je napravimo tako da bude u stanju da prepozna suštinske korelacije i da izvede zaključak. A kada jednom to uspe, vidite, Džejn će moći da nam daje odgovore zasnovane na intuiciji. To bi bilo nešto do čega bismo sami mogli da dođemo samo pukom srećom."
<BR>&nbsp;&nbsp;&nbsp;&nbsp;&nbsp;"Drugim rečima", suvo primeti Bogert, "takvog robota biste nagnali da obavlja rutinski ono što je, kod ljuskih bića, u stanju povremno da uradi samo kakav genije."
<BR>&nbsp;&nbsp;&nbsp;&nbsp;&nbsp;Madarian živo zaklima. "Upravo to, Piter. I sam bih to izrekao da se nisam uplašio da ću rasterati direktore. Molim vas da to pred njima ne ponovite."
<BR>&nbsp;&nbsp;&nbsp;&nbsp;&nbsp;"Da li zaista želite robota-genija?"
<BR>&nbsp;&nbsp;&nbsp;&nbsp;&nbsp;"Šta su reči? Pokušavam da napravim robota sposobnog da vrši nasumične korelacije ogromnom brzinom, uz prikladan koeficijenat njihove važnosti i njihovog uočavanja. I pokušavam da te reči pretvorim u jednačine pozitronskog polja. Mislio sam da ih imam, ali sam se prevario. Nemam ih još."
<BR>&nbsp;&nbsp;&nbsp;&nbsp;&nbsp;Nezadovoljno je pogledao Džejn-2 i upitao: "Koji je tvoj najveći značaj, Džejn?"
<BR>&nbsp;&nbsp;&nbsp;&nbsp;&nbsp;Džejn-2 okrenu glavu kako bi pogledala Madariana, ali ne ispusti nikakav zvuk i Madarian smrknuto prošaputa: "Pohranjuje to u korelacijske banke."
<BR>&nbsp;&nbsp;&nbsp;&nbsp;&nbsp;Džejn-2 konačno progovori bezbojnim glasom: "Nisam sigurna." Bio je to prvi zvuk koji je napravila.
<BR>&nbsp;&nbsp;&nbsp;&nbsp;&nbsp;Madarian zakoluta očima. "Ona pravi ekvivalent postavljanja jednačina sa neodređenim rešenjima."
<BR>&nbsp;&nbsp;&nbsp;&nbsp;&nbsp;"Toliko sam i sam shvatio", reče Bogert. "Slušajte, Madariane, da li možete odavde bilo gde da stignete, ili da se sada izvučemo i zuaustavimo na pola izgubljene milijarde?"
<BR>&nbsp;&nbsp;&nbsp;&nbsp;&nbsp;"Oh, rešiću ja to", promrmlja Madarian.
<BR>
<BR>&nbsp;&nbsp;&nbsp;&nbsp;&nbsp;Džejn-3 nije bila to rešenje. Samo što je aktivirana, Madarian je pobesneo.
<BR>&nbsp;&nbsp;&nbsp;&nbsp;&nbsp;Posredi je bila ljudska greška. Njegova vlastita, tačnije govoreći. Iako je Madarian bio krajnje ponižen, ostali su ćutali. Neka i on, koji nikada nije napravio grešku u toj zastrašujuće složenoj matmatici pozitronskog mozga, ispuni prvi zahtev za ispravku.
<BR>
<BR>&nbsp;&nbsp;&nbsp;&nbsp;&nbsp;Prošla je skoro godina pre nego što je Džejn-4 bila spremna. Madarian je ponovo bio ushićen. "Uspela je", rekao je on. "Poseduje odličan koeficijent prepoznavanja."
<BR>&nbsp;&nbsp;&nbsp;&nbsp;&nbsp;Bio je dovoljno samouveren da je pokaže odboru i pred njim joj zada da reši nekoliko problema. Ne matematičkih; svaki robot je u stanju to da učini; problemi su se sastojali od izraza koji su hotimice navodili na pogrešan, trag iako sami nisu bili pogrešni.
<BR>&nbsp;&nbsp;&nbsp;&nbsp;&nbsp;Bogert mu je kasnije kazao: "Za to zaista nije bilo potrebno veliko umeće."
<BR>&nbsp;&nbsp;&nbsp;&nbsp;&nbsp;"Svakako da nije. To su za Džejn-4 elementarne stvari, ali morao sam nešto da im pokažem, je li tako?"
<BR>&nbsp;&nbsp;&nbsp;&nbsp;&nbsp;"Znate li koliko smo do sada već potrošili?"
<BR>&nbsp;&nbsp;&nbsp;&nbsp;&nbsp;"Ma hajdete, Piter, manite me toga. Znate li koliko smo dobili zauzvrat? Te se stvari, naime, ne događaju u vakuumu. Tri godine sam živeo u paklu radi ovoga, ako vas baš zanima, ali razvio sam nove tehnike proračunavanja koje će nam uštedeti najmanje pedeset hiljada dolara na svakoj novoj vrsti pozitronskog mozga koju budemo projektovala od sada pa zanavek. Je li tako?"
<BR>&nbsp;&nbsp;&nbsp;&nbsp;&nbsp;"Ovaj..."
<BR>&nbsp;&nbsp;&nbsp;&nbsp;&nbsp;"Nema tu nikakvog 'ovaj'. To je tako. A lično sam ubeđen da n-dimenzioni proračuni neodređenosti mogu imati nebrojeno mnogo drugih primena ako budemo dovoljno pametni da ih otkrijemo, a moja Džejn će ih otkriti. Kada jednom dobijem tačno ono što želim, nova JN serija isplatiće se u roku od pet godina, čak iako utrostrućimo ono što smo do sada već uložili."
<BR>&nbsp;&nbsp;&nbsp;&nbsp;&nbsp;"Šta podrazumevate pod tim 'tačno ono što želim'? Šta nije u redu sa Džejn-4?"
<BR>&nbsp;&nbsp;&nbsp;&nbsp;&nbsp;"Ništa. To jest, nešto malo. Ona je na pragu, ali može još da se poboljša i ja nameravam to da učinim. Mislio sam da znam kuda sam se uputio kada sam je projektovao. Sada sam je testirao i znam kuda sam se uputio. Nameravam tamo i da stignem."
<BR>
<BR>&nbsp;&nbsp;&nbsp;&nbsp;&nbsp;To je bila Džejn-5. Madarianu je bilo potrebno više od godinu dana da je proizvede i sada više nije imao nikakve sumnje; bio je krajnje samouveren.
<BR>&nbsp;&nbsp;&nbsp;&nbsp;&nbsp;Džejn-5 bila je niža od prosečnog robota, vitkija. Nije bila karikatura žene kao Džejn-1, već je na neki način posedovala ženstvenost bez i jedne jasno određene ženske crte.
<BR>&nbsp;&nbsp;&nbsp;&nbsp;&nbsp;"To se ogleda u načinu na koji stoji", rekao je Bogert. Ruke je držala graciozno, a torzo joj je nekako ostavljao utisak da se blago zakrivljuje kada se okretala.
<BR>&nbsp;&nbsp;&nbsp;&nbsp;&nbsp;Madarian reče: "Poslušajte je... Kako se osećaš, Džejn?"
<BR>&nbsp;&nbsp;&nbsp;&nbsp;&nbsp;"Odličnog sam zdravlja, hvala", odvratila je Džejn-5, tipično ženskim glasom; bio je to umiljat, gotovo uznemirujući kontraalt.
<BR>&nbsp;&nbsp;&nbsp;&nbsp;&nbsp;"Zašto ste to uradili, Klintone?" upita Piter, zapanjen, i poče da se mršti.
<BR>&nbsp;&nbsp;&nbsp;&nbsp;&nbsp;"To je psihološki važno", odvrati Madarian. "Želim da ljudi misle o njoj kao o ženi; da se odnose prema njoj kao prema ženi; da objašnjavaju."
<BR>&nbsp;&nbsp;&nbsp;&nbsp;&nbsp;"Koji ljudi?"
<BR>&nbsp;&nbsp;&nbsp;&nbsp;&nbsp;Madarian gurnu šake u džepove i zamišljeno se zagleda u Bogerta. "Voleo bih da mi sredite da Džejn i ja odemo u Flegstaf."
<BR>&nbsp;&nbsp;&nbsp;&nbsp;&nbsp;Bogertu nije promaklo da Madarian nije kazao Džejn-5. Ovog puta je izostavio broj. Ona je bila samo Džejn. On sumnjičavo reče: "U Flegstaf? Zašto?"
<BR>&nbsp;&nbsp;&nbsp;&nbsp;&nbsp;"Zato što je to svetski centar za opštu planetologiju, je li tako? Tamo proučavaju zvezde i pokušavaju da izračunaju verovatnoću postojanja nastanjivih planeta, zar ne?"
<BR>&nbsp;&nbsp;&nbsp;&nbsp;&nbsp;"Znam ja to, ali to mesto se nalazi na Zemlji."
<BR>&nbsp;&nbsp;&nbsp;&nbsp;&nbsp;"To mi je i te kako poznato."
<BR>&nbsp;&nbsp;&nbsp;&nbsp;&nbsp;"Kretanje robota na Zemlji se krajnje pažljivo kontroliše. A za tim putovanjem i nema potrebe. Donesite ovamo biblioteku knjiga o opštoj planetologiji i pustite Džejn da je apsorbuje."
<BR>&nbsp;&nbsp;&nbsp;&nbsp;&nbsp;"Ne! Piter, kada ćete već jednom utuviti u glavu da Džejn nije običan logički robot; ona je intuitivac."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Kako onda možemo znati šta joj je potrebno, šta može da upotrebi, šta je može pokrenuti na posao? Možemo upotrebiti bilo koji metalni model iz naše fabrike da čita knjige; to su zamrznuti podaci, a uz to i zastareli. Džejn mora imati živa obaveštenja; mora čak imati i potpuno irelevantne stvari. Kako, do đavola, da znamo šta ili kada će nešto kliknuti u njoj i uklopiti se u ustrojstvo? Da to znamo, ona nam uopšte ne bi bila potrebna, je li tako?"
<BR>&nbsp;&nbsp;&nbsp;&nbsp;&nbsp;Bogertu je već bilo dosadno. On primeti: "Onda dovedite ljude ovamo, opšte planetologe."
<BR>&nbsp;&nbsp;&nbsp;&nbsp;&nbsp;"Oni ovde neće biti ni od kakve koristi. Neće biti u svom elementu. Neće reagovati prirodno. Želim da ih Džejn posmatra dok rade; želim da vidi njihove uređaje, kancelarije, radne stolove, sve što može. Želim da sredite da bude prebačena u Flegstaf. I stvarno bih cenio ako više ne bismo raspravljali o tome."
<BR>&nbsp;&nbsp;&nbsp;&nbsp;&nbsp;Na trenutak je čak gotovo zvučao kao Suzan. Bogert se šrecnu i reče: "Krajnje je složeno srediti tako nešto. Prevoz eksperimentalnog robota..."
<BR>&nbsp;&nbsp;&nbsp;&nbsp;&nbsp;"Džejn nije eksperimentalni model. Ona je peta u seriji."
<BR>&nbsp;&nbsp;&nbsp;&nbsp;&nbsp;"Ostale čeitri nisu se baš pokazale najbolje."
<BR>&nbsp;&nbsp;&nbsp;&nbsp;&nbsp;Madarian podiže šake u nemoćnom razočarenju. "Ko vas tera da to kažete vladi?"
<BR>&nbsp;&nbsp;&nbsp;&nbsp;&nbsp;"Ne brine mene vlada. Vladu ćemo lako naterati da shvati da je ovde reč o posebnom slučaju. Mene brine javno mnenje. Za pedeset godina smo prošli dugačak put i ne želim da se sad vratimo dvadeset pet unazad ako izgubite kontrolu nad..."
<BR>&nbsp;&nbsp;&nbsp;&nbsp;&nbsp;"Neću izgubiti kontrolu. To je glupa primedba. Čujte! 'Američki roboti' mogu sebi da dozvole da iznajme privatni avion. Možemo bez buke da se spustimo na najbliži komercijalni aerodrom i da prođemo nezapaženo među stotinu sličnih sletanja. Možemo srediti da nas sačekaju velika kola bez prozora i odvezu u Flegstaf. Džejn će biti u sanduku i sve će izgledati kao da je u laboratoriju stigao neki deo opreme koji nema veze sa robotikom. Niko nas neće dvaput pogledati. Ljudi u Flegstafu će biti upozoreni i biće obavešteni o pravom cilju posete. Imaće dovoljno razloga da sarađuju i spreče da vest negde procuri."
<BR>&nbsp;&nbsp;&nbsp;&nbsp;&nbsp;Bogert se zamisli. "Rizični delovi biće avion i kola. Ako se bilo šta dogodi tom sanduku..."
<BR>&nbsp;&nbsp;&nbsp;&nbsp;&nbsp;"Ništa se neće dogoditi."
<BR>&nbsp;&nbsp;&nbsp;&nbsp;&nbsp;"Mogli bismo da prođemo ako Džejn bude isključena tokom puta. Tada, čak ako neko i otkrije da se ona nalazi unutra..."
<BR>&nbsp;&nbsp;&nbsp;&nbsp;&nbsp;"Ne, Piter. To se ne može učiniti. Ovaj... Ne sa Džejn-5. Ona je slobodno asocirala od kada je uključana. Obaveštenja koja poseduje mogu se zamrznuti tokom isključenja, ali to je nemoguće učiniti sa slobodnim asociranjem. Ne, gospodine, ona ne može biti isključena."
<BR>&nbsp;&nbsp;&nbsp;&nbsp;&nbsp;"Ali ako neko otkrije da prenosimo uključenog robota..."
<BR>&nbsp;&nbsp;&nbsp;&nbsp;&nbsp;"Niko neće otkriti."
<BR>&nbsp;&nbsp;&nbsp;&nbsp;&nbsp;Madarian je ostao uporan i avion je na kraju ipak poleteo. Bio je to poslednji model automatskog kompjuterskog mlaznjaka, sa ljudskim pilotom... koji je bio služebenik 'Američkih robota'... kao pojačanjem. Sanduk sa Džejn je bezbedno stigao na aerodrom, prebačen je do kola i bez ikakvih nevolja stigao do istraživačkih laboratorija u Flegstafu.
<BR>
<BR>&nbsp;&nbsp;&nbsp;&nbsp;&nbsp;Madarian je samo sat po svom prispeću u Flegstav pozvao Pitera Bogerta. Bio je sav ushićen i, osobeno za njega, jedva je čekao da podnese izveštaj.
<BR>&nbsp;&nbsp;&nbsp;&nbsp;&nbsp;Poziv je stigao putem katodnog laserskog snopa, bio je zaštićen, kodiran i uglavnom ga je bilo nemoguće provaliti, ali Bogert je svejedno bio očajan. Znao je da ga je neko sa dovoljno tehnoloških sposobnosti mogao provaliti... vlada, na primer... samo ako je odlučila da tako nešto i uradi. Jedino pravo obezbeđenje predstavljala je činjenica da vlada nije imala razloga da tako nešto pokuša. Bar se Bogert nadao da je tako.
<BR>&nbsp;&nbsp;&nbsp;&nbsp;&nbsp;On reče: "Blagi Bože, zar baš morate da zovete?"
<BR>&nbsp;&nbsp;&nbsp;&nbsp;&nbsp;Madarian se uopšte nije osvrtao na njega. Uzviknuo je: "Bilo je to nadahnuće. Čista genijalnost, kažem vam."
<BR>&nbsp;&nbsp;&nbsp;&nbsp;&nbsp;Bogert je izvesno vreme ostao da zuri u slušalicu. A onda je s nevericom povikao: "Hoćete da kažete da ste dobili odgovor? Već?"
<BR>&nbsp;&nbsp;&nbsp;&nbsp;&nbsp;"Ne, ne! Dajte nam vremena, do đavola. Mislim na to da je njen glas predstavljao nadahnuće. Čujte, pošto smo sa aerodroma dovezeni do glavne upravne zgrade, otvorili smo sanduk i Džejn je izišla. U tom trenutku, svi su se povukli za nekoliko koraka. Zaplašeni! Bezveznjaci! Ako čak ni naučnici nisu u stanju da shvate smisao Zakona robotike, šta da očekujemo od prosečnog neobučenog pojedinca? Na trenutak sam pomislio: 'sve je zalud'. Oni neće hteti da govore. Zatvoriće kapije i otići na iznenadni odmor, u strahu da ona ne pobesni, i neće biti u stanju da smisle ništa drugo."
<BR>&nbsp;&nbsp;&nbsp;&nbsp;&nbsp;"Pa šta to onda hoćete da mi kažete?"
<BR>&nbsp;&nbsp;&nbsp;&nbsp;&nbsp;"Onda ih je ona pozdravila, rutinski. Rekla je: 'Dobar dan, gospodo. Veoma mi je drago što smo se upoznali.' I to onim svojim prelepim kontraaltom... i sve je bilo sređeno. Jedan je popravio kravatu, drugi je prošao prstima kroz kosu. Ali najviše me je dirnuo najstariji među njima koji je proverio da li mu je šlic zakopčan. Sada su svi ludi za njom. Bio im je dovoljan samo glas. Ona više nije robot, već devojka."
<BR>&nbsp;&nbsp;&nbsp;&nbsp;&nbsp;"Hoćete da kažete da razgovaraju sa njom?"
<BR>&nbsp;&nbsp;&nbsp;&nbsp;&nbsp;"Da li razgovaraju! Rekao bih da razgovaraju. Trebalo je da je programiran da pravi erotske intonacije. Da sam to učinio, već bi počeli da joj zakazuju sastanke. Govorim o uslovljenom refleksu. Muškarci reaguju na glasove. A u najprisnijim trenucima, da li gledaju? Glas u vašem uhu..."
<BR>&nbsp;&nbsp;&nbsp;&nbsp;&nbsp;"Da, Klintone, mislim da se sećam. Gde je Džejn sada?"
<BR>&nbsp;&nbsp;&nbsp;&nbsp;&nbsp;"Sa njima. Neće da je puste."
<BR>&nbsp;&nbsp;&nbsp;&nbsp;&nbsp;"Prokletstvo. Brzo idite do nje. Ne ispuštajte je iz vida, čoveče."
<BR>
<BR>&nbsp;&nbsp;&nbsp;&nbsp;&nbsp;Posle tog poziva Madrian ga nije često zvao iz Flegstafa tokom svog tamošnjeg desetodnevnog boravka, a i njegovo uzbuđenje je sve više splašnjavalo.
<BR>&nbsp;&nbsp;&nbsp;&nbsp;&nbsp;Džejn je pažljivo slušala, javljao je on, i povremeno je odgovarala. I dalje je bila popularna. Svuda je imala slobodan pristup. Ali rezultata nije bilo.
<BR>&nbsp;&nbsp;&nbsp;&nbsp;&nbsp;Bogert reče: "Baš nikakvih?"
<BR>&nbsp;&nbsp;&nbsp;&nbsp;&nbsp;Madarian stade da se pravda. "Ne može se reći baš nikakvih. To je nemoguće kazati kada je reč o jednom intuitivnom robotu. Ne možete znati šta se odigrava u njoj. Jutros je pitala Džensena šta je doručkovao."
<BR>&nbsp;&nbsp;&nbsp;&nbsp;&nbsp;"Rositera Džensena, astrofizičara?"
<BR>&nbsp;&nbsp;&nbsp;&nbsp;&nbsp;"Pa, razume se. Ispostavilo se da uopšte nije doručkovao. Popio je samo šolju kafe."
<BR>&nbsp;&nbsp;&nbsp;&nbsp;&nbsp;"Znači, Džejn uči da vodi lake razgovore. To teško da može opravdati troškove..."
<BR>&nbsp;&nbsp;&nbsp;&nbsp;&nbsp;"Oh, ne budite glupi. Nije to bio laki razgovor. Kod Džejn nema lakog razgovora. Postavila mu je to pitanje jer je ono imalo neke veze sa nekom vrstom unakrsne korelacije koju je gradila u svom umu."
<BR>&nbsp;&nbsp;&nbsp;&nbsp;&nbsp;"Kakve veze može..."
<BR>&nbsp;&nbsp;&nbsp;&nbsp;&nbsp;"Otkud ja to da znam? Kada bih znao, ja bih sam bio Džejn i ona vam ne bi bila potrebna. Ali to je moralo nešto da znači. Ona je programirana da bude krajnje motivisana da dođe do odgovora na pitanje koja planeta poseduje optimalne uslove za naseljavanje, a pri tom joj je i udaljenost optimalna i..."
<BR>&nbsp;&nbsp;&nbsp;&nbsp;&nbsp;"Obavestite me onda kada to i obavi, nikako ranije. Zaista mi nije potrebno da mi u malim dozama servirate opise mogućih korelacija."
<BR>&nbsp;&nbsp;&nbsp;&nbsp;&nbsp;U stvari, nije očekivao da ga obaveste o uspehu. Svakim danom Bogert je gajio sve manje nade, tako da, kada je konačno dobio potvrdu, nije na nju bio spreman. A došla je na samom kraju.
<BR>&nbsp;&nbsp;&nbsp;&nbsp;&nbsp;Kada ga je Madarin nazvao poslednji put, poruku punu ushićenja izgovorio je gotovo šapatom. Ushit je zatvorio krug i Madarian je od strahopoštovanja zanemeo.
<BR>&nbsp;&nbsp;&nbsp;&nbsp;&nbsp;"Uspela je", rekao je. "Uspela je. Pošto sam već i ja digao ruke. Pošto je sve razvrstala, a većinu stvari i po dva do tri puta, pri tom ne rekavši nijednu reč koja bi zvučala kao... u avionu sam, vraćamo se. Upravo smo uzleteli."
<BR>&nbsp;&nbsp;&nbsp;&nbsp;&nbsp;Bogert je uspeo da povrati dah. "Ne igrajte se sa mnom, čoveče. Imate li odgovor? Recite to jasno ako ga imate. Tako da vas razumem."
<BR>&nbsp;&nbsp;&nbsp;&nbsp;&nbsp;"Ona zna odgovor. Odgovorila mi je. Dala mi je imena tri zvezde u prečniku od osamdeset svetlosnih godina koje, kaže ona, imaju od šezdeset do devedeset odsto izgleda da poseduju svaka po jednu naseljivu planetu. Verovatnoća da je bar jedna ima iznosi 97,2 odsto. To je gotovo sigurno. A to je najmanje što je uradila. Kada se vratimo, može nam dati tačan pravac razmišljanja koji ju je doveo do tog zaključka i ja predviđam da će celokupna astrofizika i kosmologija..."
<BR>&nbsp;&nbsp;&nbsp;&nbsp;&nbsp;"Jeste li sigurni..."
<BR>&nbsp;&nbsp;&nbsp;&nbsp;&nbsp;"Zar mislite da mi se sve to samo priviđa? Imam čak i svedoka. Jadni momak je poskločio dve stope uvis kada je Džejn iznenada počela svojim veličanstvenim glasom da izlaže odgovor..."
<BR>&nbsp;&nbsp;&nbsp;&nbsp;&nbsp;U tom trenutku pogodio ih je meteorit; avion je bio potpuno uništen, Madarian i pilot su pretvoreni u krvave komadiće mesa, a nije pronađen nijedan Džejnin delić koji bi se mogao iskoristiti.
<BR>
<BR>&nbsp;&nbsp;&nbsp;&nbsp;&nbsp;U 'Američkim robotima' nikada nije bilo sumornije. Robertson je pokušao da nađe utehu u činjenici da je avion bio potpuno uništen, čime je prikrivena nezakonita rabota za koju je firma mogla da bude okrivljena.
<BR>&nbsp;&nbsp;&nbsp;&nbsp;&nbsp;Piter je odmahivao glavom i žalio. "Izgubili smo najbolju priliku koju su 'Američki roboti' ikada imali da pridobijemo javnost; da prevaziđemo prokleti Frankenštajnov kompleks. Šta bi samo značila za robote činjenica da je jedan od njih rešio problem naseljive planete, pošto su drugi roboti pomogli u radu na Skoku kroz Svemir. Roboti bi nam otvorili put u Galaksiju. A ako bi uspeli da istovremeno poguraju naučno znanje u desetak raznih pravaca, što bismo sasvim izvesno učinili... Oh, Bože, nema načina da se izračunaju dobrobiti koje bi od toga imala ljudska rasa, a i mi, razume se."
<BR>&nbsp;&nbsp;&nbsp;&nbsp;&nbsp;Robertson reče: "Možemo napraviti nove Džejn, zar ne? Čak i bez Madariana,"
<BR>&nbsp;&nbsp;&nbsp;&nbsp;&nbsp;"Svakako da možemo. Ali smemo li da se oslonimo na to da će ponovo izvršiti odgovarajuću korelaciju? Ko zna koliko je male verovatnoće bio taj krajnji rezultat? Šta ako je Madarian imao fantastičnu početničku sreću? A potom ispao još veći baksuz: meteorit koji juri... To je jednostavno nezamislivo..."
<BR>&nbsp;&nbsp;&nbsp;&nbsp;&nbsp;Robertson oklevajući prošaputa: "To nije moglo biti... namerno. Hoću da kažem, ako nije trebalo da saznamo i ako je taj meteorit bio kazna... sa..."
<BR>&nbsp;&nbsp;&nbsp;&nbsp;&nbsp;Zamukao je pod Bogertovim usahlim pogledom.
<BR>&nbsp;&nbsp;&nbsp;&nbsp;&nbsp;Bogert reče: "Pretpostavljam da to ipak nije potpuni gubitak. Ostale Džejn nam na neki način ipak moraju pomoći. I drugim robotima možemo podariti ženske glasove, ako to može pomoći da nas javnost prihvati... mada se pitam šta će reći žene. Kada bismo samo znali šta jer Džejn-5 rekla!"
<BR>&nbsp;&nbsp;&nbsp;&nbsp;&nbsp;"U svom poslednjem pozivu Madarian je kazao da ima svedoka."
<BR>&nbsp;&nbsp;&nbsp;&nbsp;&nbsp;Bogert odvrati: "Znam; razmišljao sam o tome. Zar mislite da nisam bio u vezi sa Flegstafom? Niko tamo nije čuo da je Džejn rekla bilo šta što nije bilo sasvim uobičajeno, bilo šta što bi zvučalo kao rešenje problema naseljivih planeta, a nema sumnje da bi svi koji tamo rade trebalo da uoče jedan takav odgovor... ili bar da ga prepoznaju kao mogući odgovor."
<BR>&nbsp;&nbsp;&nbsp;&nbsp;&nbsp;"Da nije Madarian lagao? Da nije poludeo? Da nije pokušao da se zaštiti..."
<BR>&nbsp;&nbsp;&nbsp;&nbsp;&nbsp;"Hoćete da kažete da je pokušao da zaštiti svoj ugled, praveći se da poseduje odgovor, a zatim sredio Džejn tako da nije mogla da progovori i kaže: 'Oh, izvinite, to se slučajno dogodilo. Oh, do đavola!' Nipošto to ne mogu da prihvatim. Isto tako biste mogli da pretpostavite da je sredio i da ih udari taj meteorit."
<BR>&nbsp;&nbsp;&nbsp;&nbsp;&nbsp;"Pa šta ćemo onda?"
<BR>&nbsp;&nbsp;&nbsp;&nbsp;&nbsp;Bogart s mukom reče: "Vratićemo se u Flegstaf. Odgovor mora da je tamo. Moraću dublje da zakopam i to je sve. Idem tamo i povešću sa sobom nekoliko ljudi iz Madarianovog odeljenja. Moraćemo da pročešljamo to mesto od vrha do dna."
<BR>&nbsp;&nbsp;&nbsp;&nbsp;&nbsp;"Ali, znate, čak i da postoji svedok koji je čuo, kakva korist od toga, sada kada više nemamo Džejn da nam objasni proces?"
<BR>&nbsp;&nbsp;&nbsp;&nbsp;&nbsp;"Svaka sitnica može biti korisna. Džejn je navodno dala imena zvezda, ali to nam nije od velike koristi; potrebni su nam kataloški brojevi. Ako bi neko uspeo da se seti da je ona to kazala i da se još seti kataloških brojeva, ili ako je ta osoba dobro čula njene reči, pa dozvoliti da psiho-sonda izvuče željeni podatak ukoliko ne može svesno da ga se seti... onda ćemo već nešto imati. Sa dobijenim krajnjim rezultatima i podacima koji su bili pohranjeni u Džejn na početku možda bismo bili u stanju da rekonstruišemo tok njenog zaključivanja; mogli bismo da povratimo intuiciju. Ako to uspemo, spasli smo igru..."
<BR>
<BR>&nbsp;&nbsp;&nbsp;&nbsp;&nbsp;Bogert se vratio posle tri dana, ćutljiv i potpuno utučen. Kada je Robertson stao nestrpljivo da se raspituje o ishodu, on je samo odmahnuo glavom. "Ništa!"
<BR>&nbsp;&nbsp;&nbsp;&nbsp;&nbsp;"Ništa?"
<BR>&nbsp;&nbsp;&nbsp;&nbsp;&nbsp;"Apsolutno ništa. Razgovarao sam sa svima u Flegstafu... svim naučnicima, svim tehničarima, svim studentima... koji su imali bilo kakve veze sa Džejn; sa svima koji su je makar videli. Njihov broj nije bio veliki; odajem Madarianu priznanje na izuzetnoj diskreciji. Dopustio je da je vide samo oni što su mogli posedovati neko planetološko znanje koje je ona bila u stanju da iskoristi. Sve u svemu, dvadeset trojica muškaraca videli su Džejn, a samo dvanaestorica su razgovarala s njom malo podrobnije.
<BR>&nbsp;&nbsp;&nbsp;&nbsp;&nbsp;Nekoliko puta sam razmotrio sve što je Džejn kazala. Svega su se sasvim dobro sećali. Bistri su to ljudi koji rade na krajnje važnom eksperimentu u okviru svoje struke, tako da su bili veoma motivisani da sve upamte. A imali su posla sa robotom koji govori, što je već samo po sebi bilo dovoljno zapanjujuće - i to sa robotom koji govori kao kakva TV glumica. Nisu mogli da zaborave."
<BR>&nbsp;&nbsp;&nbsp;&nbsp;&nbsp;Robertson primeti: "Možda psiho-sonda..."
<BR>&nbsp;&nbsp;&nbsp;&nbsp;&nbsp;"Da je ijedan od njih makar pomislao na to da se nešto moglo dogoditi, ne bih se obazirao na njegovo protivljenje da se podvrgne ispitivanju pomoću sonde. Ali za to nije bilo nikakvog opravdanja, a podvrgnuti dvadeset trojicu ljudi ispitivanju pomoću sonde, i to ljudi koji zarađuju za život zahvaljujući svojim mozgovima, jednostavno nije išlo. Iskreno rečeno, ne bi ni pomoglo. Da je Džejn pomenula tri zvezde i rekla da imaju nastanjive planete, to bi bilo kao da im je neko potpalio rakete u mozgu. Kako bi to ijedan od njih mogao da zaboravi?"
<BR>&nbsp;&nbsp;&nbsp;&nbsp;&nbsp;"Onda možda jedan od njih laže", smrknuto primeti Robertson. "Želi da zadrži to obaveštenje samo za sebe; kako bi kasnije pokupio svu slavu."
<BR>&nbsp;&nbsp;&nbsp;&nbsp;&nbsp;"Kakvu korist bi mogao da ima od toga?" upita Bogert. "Kao prvo, cela institucija tačno zna zbog čega su Madarian i Džejn išli tamo. Kao drugo, znaju zašto sam ja bio tamo. Ako bilo kada u budućnosti bilo ko od onih koji su sada u Flegstafu iznenada istupi sa teorijom o naseljivoj planeti, koja je zapanjujuće nova i različita, pa ipak valjana, svi ostali u Flegstafu i svi u 'Američkim robotima' smesta će znati da ju je ukrao. Nikada ne bi mogao da prođe s tim."
<BR>&nbsp;&nbsp;&nbsp;&nbsp;&nbsp;"Onda se sam Madarian na neki način prevario."
<BR>&nbsp;&nbsp;&nbsp;&nbsp;&nbsp;"Ne znam kako bih mogao i u to da poverujem. Madarian je išao čoveku na živce... a mislim da su takvi svi robopsiholozi, što je verovatno razlog zbog koga rade sa robotima, a ne sa ljudima... ali nije bio budala. Nije mogao da pogreši kada je nešto takvo bilo u pitanju."
<BR>&nbsp;&nbsp;&nbsp;&nbsp;&nbsp;"Onda..." Međutim, Robertsonu je ponestalo mogućnosti. Stigli su do praznog zida i nekoliko trenutaka su svi razočarano zurili u njega.
<BR>&nbsp;&nbsp;&nbsp;&nbsp;&nbsp;Konačno se Robertson promeškoljio. "Piter..."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Hajde da pitamo Suzan."
<BR>&nbsp;&nbsp;&nbsp;&nbsp;&nbsp;Bogert se ukočio. "Šta!"
<BR>&nbsp;&nbsp;&nbsp;&nbsp;&nbsp;"Hajde da pitamo Suzan. Hajde da je pozovemo i zamolimo da dođe."
<BR>&nbsp;&nbsp;&nbsp;&nbsp;&nbsp;"Zašto? Kako bi nam ona mogla pomoći?"
<BR>&nbsp;&nbsp;&nbsp;&nbsp;&nbsp;"Ne znam. Ali i ona je robopsiholog i možda će bolje shvatiti Madariana od nas. Pored toga, ona... Oh, do đavola, uvek je bila pametnija od svih nas."
<BR>&nbsp;&nbsp;&nbsp;&nbsp;&nbsp;"Skoro joj je osamdeset."
<BR>&nbsp;&nbsp;&nbsp;&nbsp;&nbsp;"A tebi sedamdeset. Pa šta onda?"
<BR>&nbsp;&nbsp;&nbsp;&nbsp;&nbsp;Bogert uzdahnu. Da li je njen britki jezik izgubio na svojoj oštrini od kada je u penziji? On reče: "Dobro, pozvaću je."
<BR>&nbsp;&nbsp;&nbsp;&nbsp;&nbsp;Suzan Kalvin je ušla u Bogertovu kancelariju, polako se osvrnula unaokolo i tek onda usredsredila pogled na direktora Odeljenja za istraživanja.
<BR>&nbsp;&nbsp;&nbsp;&nbsp;&nbsp;Mnogo je ostarila od kada je otišla u penziju. Kosa joj je bila potpuno seda, a lice kao da se zbrčkalo. Postala je tako krhka da se činilo da je gotovo providna i samo su oči, prodorne i bespoštedne, izgleda ostale iste.
<BR>&nbsp;&nbsp;&nbsp;&nbsp;&nbsp;Bogert srdačno krenu napred, ispruživši šaku. "Suzan!"
<BR>&nbsp;&nbsp;&nbsp;&nbsp;&nbsp;Suzan Kalvin je prihvati i reče: "Izgledate dosta dobro, Piter, za jednog starca. Da sam na vašem mestu, ne bih čekala narednu godinu. Idite u penziju odmah i pustite mlade da se naviknu... Madarian je mrtav. Da me niste možda zvali da se vratim na svoje staro mesto? Zar ste zaista odlučili da starkelje držite još godinu dana pošto umru?"
<BR>&nbsp;&nbsp;&nbsp;&nbsp;&nbsp;"Ne, ne, Suzan. Pozvao sam vas..." On zastade. Ipak nije imao pojma kako da počne.
<BR>&nbsp;&nbsp;&nbsp;&nbsp;&nbsp;Međutim, Suzan je još bila u stanju da mu čita misli istom lakoćom kao i uvek. Obazrivo se spustila na stolicu - navika koju je stekla usled ukočenih zglobova - i rekla: "Piter, pozvali ste me jer ste u gadnoj nevolji. Da nije tako, više biste više voleli da me vidite mrtvu nego na milju od vas."
<BR>&nbsp;&nbsp;&nbsp;&nbsp;&nbsp;"Ma hajdete, Suzan..."
<BR>&nbsp;&nbsp;&nbsp;&nbsp;&nbsp;"Ne traćimo vreme na ljubaznosti. Nikada nisam imala vremena za traćenje ni kada mi je bilo četrdeset, a sigurno je da ga sada još manje imam. Neobični su i Madarianova smrt i vaš poziv, te stoga to dvoje mora biti u nekoj vezi. Suviše je mala verovatnoća da se zbiju dva neobična događaja koji nisu u vezi. Počnite od početka i ne brinite ako budete morali da otkrijete da ste ispali budala. To mi je već odavno jasno."
<BR>&nbsp;&nbsp;&nbsp;&nbsp;&nbsp;Bogert pročisti grlo, osećahući se jadno, i poče. Pažljivo ga je slušala, s vremena na vreme podižući sasušenu šaku kako bi postavila neko pitanje.
<BR>&nbsp;&nbsp;&nbsp;&nbsp;&nbsp;U jednom trenutku je frknula. "Ženska intuicija? Za to vam je bio potreban robot? Muškarci. Kada se nađete pred ženom koja dođe do tačnog zaključka niste u stanju da prihvatite činjenicu da vam je ravna ili da vas nadmaša u inteligenciji, već izmislite nešto što nazovete ženska intuicija."
<BR>&nbsp;&nbsp;&nbsp;&nbsp;&nbsp;"Ovaj, da, Suzan, ali dozvolite da nastavim..."
<BR>&nbsp;&nbsp;&nbsp;&nbsp;&nbsp;I nastavio je. Kada joj je ispričao o Džejninom kontraaltu, ona reče: "Teško je nekada odlučiti da li da osećaš odbojnost prema muškom polu ili da ga samo prezireš."
<BR>&nbsp;&nbsp;&nbsp;&nbsp;&nbsp;Bogert primeti: Dozvolite da nastavim..."
<BR>&nbsp;&nbsp;&nbsp;&nbsp;&nbsp;Kada je završio, Suzan reče: "Mogu li da koristim ovu kancelariju u privatne svrhe sat ili dva?"
<BR>&nbsp;&nbsp;&nbsp;&nbsp;&nbsp;"Da, ali..."
<BR>&nbsp;&nbsp;&nbsp;&nbsp;&nbsp;Ona nastavi: "Želim da pregledam razne zapise... Džejnino programiranje. Madrianove pozive, vaše razgovore u Flegstafu. Pretpostavljam da mogu da se poslužim prelepim, novim, zaštićenim, laserskim telefonom i vašim kompjuterom ako poželim."
<BR>&nbsp;&nbsp;&nbsp;&nbsp;&nbsp;"Svakako."
<BR>&nbsp;&nbsp;&nbsp;&nbsp;&nbsp;"E pa, lepo, a sada se gubite odavde, Piter."
<BR>
<BR>&nbsp;&nbsp;&nbsp;&nbsp;&nbsp;Nije prošlo ni četrdeset pet minuta kada je odgegala do vrata, otvorila ih i pozvala Bogerta.
<BR>&nbsp;&nbsp;&nbsp;&nbsp;&nbsp;"Kada je Bogert ušao, s njim je bio i Robertson. Obojica su ušla, a Suzan je nimalo oduševljeno pozdravila ovog drugog: "Zdravo, Skote".
<BR>&nbsp;&nbsp;&nbsp;&nbsp;&nbsp;Bogert se očajnički trudio da sa Suzaninog lica pročita šta je otkrila, ali pred sobom je imao lice jedne namrgođene starice koja uopšte nije nameravala da im imalo olakša položaj.
<BR>&nbsp;&nbsp;&nbsp;&nbsp;&nbsp;On oprezno upita: "Šta mislite, Suzan, da li biste mogli bilo šta da učinite?"
<BR>&nbsp;&nbsp;&nbsp;&nbsp;&nbsp;"Pored onoga što sam već učinila? Ne! Ništa više."
<BR>&nbsp;&nbsp;&nbsp;&nbsp;&nbsp;Bogert podsmešljivo izvi usne, ali Robertson upita: "A šta ste to već učinili, Suzan?"
<BR>&nbsp;&nbsp;&nbsp;&nbsp;&nbsp;Suzan odvrati: "Malo sam razmišljala; a na to izgleda ne mogu nikog drugog da nateram. Kao prvo, razmišljala sam o Madarianu. Poznato vam je da sam ga poznavala. Imao je mozga, ali je išao na živce svojom ekstrovertnošću. Mislila sam da će vam se dopasti što me je on zamenio, Piter."
<BR>&nbsp;&nbsp;&nbsp;&nbsp;&nbsp;"Bila je to promena", nije odoleo Bogert.
<BR>&nbsp;&nbsp;&nbsp;&nbsp;&nbsp;"I uvek je trćao k vama istog trenutka kada bi došao do nekog rezultata, je li tako?"
<BR>&nbsp;&nbsp;&nbsp;&nbsp;&nbsp;"Da, jeste."
<BR>&nbsp;&nbsp;&nbsp;&nbsp;&nbsp;"Pa ipak", primeti Suzan, "svoju poslednju poruku, onu u kojoj vam saopštava da mu je Džejn odgovorila, poslao je iz aviona. Zašto je tako dugo čekao? Zašto vas nije zvao još iz Flegstafa, odmah pošto je Džejn rekla šta god bilo to što je rekla?"
<BR>&nbsp;&nbsp;&nbsp;&nbsp;&nbsp;"Pretpostavljam", reče Piter, "da je želeo sve da proveri... u stvari, ne znam. To je bila najvažnija stvar koja mu se ikada dogodila; možda je poželeo da bar jednom sačeka da bude potpuno siguran."
<BR>&nbsp;&nbsp;&nbsp;&nbsp;&nbsp;"Naprotiv; što je stvar značajnija, to bi on manje čekao, sasvim sigurno. Ako je uspeo da ipak sačeka, zašto to onda nije uradio kako treba i pričekao da se vrati u 'Američke robote' gde je mogao da proveri rezultate sa svom kompjuterskom opremom koju je ova firma mogla da mu stavi na raspolaganje? Ukratko, suviše je čekao s jedne tačke gledanja, a premalo s druge."
<BR>&nbsp;&nbsp;&nbsp;&nbsp;&nbsp;Umešao se Robertson. "Znači, vi smatrate da je hteo da izvede neki trik..."
<BR>&nbsp;&nbsp;&nbsp;&nbsp;&nbsp;Suzan ga besno pogleda. "Skote, ne pokušavajte da se takmičite sa Piterom u pravljenju besmislenih primedbi. Dozvolite da nastavim... Druga stvar odnosi se na svedoka. Prema izveštajima o poslednjem pozivu, Madarian je kazao: 'Jadnik je poskočio dve stope uvis kada je Džejn iznenada počela da izlaže odgovor svojim veličanstvenim glasom.' U stvari, to je ujedno i poslednje što je kazao. Pitanje je zašto je svedok poskočio? Madarian je objasnio da su svi muškarci ludeli za tim glasom, a i proveli su deset dana sa robotom... sa Džejn. Zašto bi onda poskočili kada bi ona progovorila?"
<BR>&nbsp;&nbsp;&nbsp;&nbsp;&nbsp;Bogert reče: "Pretpostavljam da je bio zapanjen što je čuo Džejn kako daje odgovor na problem oko koga su planetolozi lupali glavu već skoro ceo vek."
<BR>&nbsp;&nbsp;&nbsp;&nbsp;&nbsp;"Ali oni su čekali da ona da taj odgovor. Zbog toga se tamo i nalazila. Pored toga, razmotrite upotrebljene reči u rečenici. Prema Madarianu čini se da je svedok bio iznenađen, ne zapanjen, ako shvatate razliku. Štaviše, do te reakcije je došlo 'kada je Džejn iznenada počela'... drugim rečima, na samom početku iskaza. Da je bio zapanjen sadržajem onog što je Džejn kazala, to bi značilo da je svedok morao izvesno vreme da sluša kako bi mogao da svari ono što je čuo. Madarian bi kazao da je on poskočio dve stope pošto je čuo da je Džejn kazala to i to. Rekao bi 'pošto' a ne 'kada' i ne bi upotrebio reč 'iznenada'."
<BR>&nbsp;&nbsp;&nbsp;&nbsp;&nbsp;Bogert nelagodno primeti: "Mislim da ne možete svesti stvari na to koju je reč upotrebio, a koju nije."
<BR>&nbsp;&nbsp;&nbsp;&nbsp;&nbsp;"Mogu", ledeno odvrati Suzan, "jer sam ja robopsiholog. I mogu isto to da očekujem od Madariana, jer je i on bio robopsiholog. Znači, moramo da objasnimo te dve anomalije. Čudno odlaganje Madarianovog poziva i čudnu reakciju svedoka."
<BR>&nbsp;&nbsp;&nbsp;&nbsp;&nbsp;"Možete li vi da ih objasnite?" upita Robertson.
<BR>&nbsp;&nbsp;&nbsp;&nbsp;&nbsp;"Svakako", odvrati Suzan, "jer sam upotrebila malo jednostavne logike. Madarian vas je pozvao da vam saopšti novosti bez odlaganja, kao što je i uvek činio, ili sa što manje odlaganja.
<BR>&nbsp;&nbsp;&nbsp;&nbsp;&nbsp;Da je Džejn rešila problem u Flegstafu, on bi vas sigurno pozvao iz Flegstafa. Pošto vas je pozvao iz aviona, očigledno je da je ona rešila problem pošto je napustio Flegstaf."
<BR>&nbsp;&nbsp;&nbsp;&nbsp;&nbsp;"Ali onda..."
<BR>&nbsp;&nbsp;&nbsp;&nbsp;&nbsp;"Dozvolite da završim. Dozvolite da završim. Zar nisu Madariana prevezli sa aerodroma do Flegstafa teškim, oklopnim kolima? A sa njim i Džejn u njenom sanduku?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Onda su najverovatnije Madarian i Džejn krenuli iz Flegstafa na aerodrom istim tim teškim, oklopnim kolima. Jesam li u pravu?"
<BR>&nbsp;&nbsp;&nbsp;&nbsp;&nbsp;"Da, svakako!"
<BR>&nbsp;&nbsp;&nbsp;&nbsp;&nbsp;"U kolima nisu bili sami. U jednom svom pozivu Madarian je kazao: 'Odvezli su nas od aerodroma do glavne administrativne zgrade' i pretpostavljam da sam u pravu kada zaključujem da ako je rekao odvezli, onda je to učinio zato što se u kolima nalazio šofer, vozač, ljudsko biće."
<BR>&nbsp;&nbsp;&nbsp;&nbsp;&nbsp;"Blagi Bože!"
<BR>&nbsp;&nbsp;&nbsp;&nbsp;&nbsp;"Nevolja je s vama, Piter, što kada zamišljate svedoka koji je čuo neku planetološku izjavu, mislite na planetologa. Vi delite ljudska bića na kategorije i većinu prezirete i odbacujete. Robot to nije u stanju. Prvi Zakon glasi: 'Robot ne sme da povredi ljudsko biće, niti da, uzdržavanjem od delanja, dopusti da ljudsko biće bude povređeno.' Bilo koje ljudsko biće. To je suština robotskog gledanja na život. Robot ne pravi razlike. Za robota su svi ljudi odista jednaki, baš kao što su za robopsihologa, koji mora neizbežno da ima posla sa ljudima na robotičkom nivou, svi ljudi takođe jednaki.
<BR>&nbsp;&nbsp;&nbsp;&nbsp;&nbsp;Madarianu ne bi palo na pamet da kaže da je vozač kola bio taj koji je čuo izjavu. Za vas, vozač kola nije naučnik, već je samo živi dodatak kolima, ali za Madariana on je bio čovek i svedok. Ništa više. I ništa manje."
<BR>&nbsp;&nbsp;&nbsp;&nbsp;&nbsp;Bogert je u neverici vrteo glavom: "Da li ste sigurni?"
<BR>&nbsp;&nbsp;&nbsp;&nbsp;&nbsp;"Svakako da sam sigurna. Kako drugačije da objasnite drugu stvar; Madarianovu primedbu o tome koliko se svedok zaprepastio? Džejn je bila u sanduku, je li tako? Ali nije bila isključena. Prema izveštajima, Madarian je izričito zahtevao da se intuitivni robot ne isključuje. Štaviše, Džejn-5, kao i sve ostale Džejn, nije bila uopšte pričljiva. Verovatno Madarianu nikada nije palo na pamet da joj naredi da ćuti dok je u sanduku; a dok se nalazila upravo u sanduku, ustrojstvo se uklopilo. I, prirodno, ona je počela da govori. Predivni kontraalt odjednom se oglasio iz sanduka. Da ste vi bili onaj vozač, šta biste učinili? Sigurno biste se zapanjili. Pravo čudo da nije napravio sudar."
<BR>&nbsp;&nbsp;&nbsp;&nbsp;&nbsp;"Ali ako je vozač bio svedok, zašto nije došao..."
<BR>&nbsp;&nbsp;&nbsp;&nbsp;&nbsp;"Zašto? Otkud je on mogao znati da se dogodilo nešto krajnje važno, da je ono što je čuo bilo važno? Pored toga, zar mislite da mu Madarian nije dao dobru napojnicu da drži jezik za zubima? Da li biste vi želeli da se pročuje da je neisključeni robot prevožen protivzakonito po Zemlji."
<BR>&nbsp;&nbsp;&nbsp;&nbsp;&nbsp;"Pa, hoće li se setiti šta je rečeno?"
<BR>&nbsp;&nbsp;&nbsp;&nbsp;&nbsp;"Zašto da ne? Možda se vama čini, Piter, da su vozači, samo za korak ispred majmuna i da ne mogu ničeg da se sete. Ali i vozači mogu imati mozga. Ta je izjava bila tako upečatljiva da će se vozač verovatno nečeg setiti. Čak i ako pogreši u kom slovu ili brojki, ovde imamo posla sa konačnim brojem od, recimo, pet stotina zvezda ili zvezdanih sistema u lopti prečnika od približno osamdeset svetlosnih godina... nisam pogledala tačne brojke. Neće biti teško izvršiti pravi izbor. A ako bude potrebno, imaćete odličan izgovor da upotrebite psiho-sondu..."
<BR>&nbsp;&nbsp;&nbsp;&nbsp;&nbsp;Dva muškarca su zurila u nju. Konačno je Bogert, koji se i dalje plašio da poveruje, prošaputao: "Ali kako možete biti sigurni?"
<BR>&nbsp;&nbsp;&nbsp;&nbsp;&nbsp;U jednom trenutku mu Suzan umalo nije odgovorila: zato što sam pozvala Flegstaf, budalo, i zato što sam razgovarala sa vozačem, i zato što mi je kazao šta je čuo, i zato što sam proverila na kompjuteru u Flegstafu i dobila tri zvezde koje jedine odgovaraju obaveštenju, i zato što imam njihova imena u džepu.
<BR>&nbsp;&nbsp;&nbsp;&nbsp;&nbsp;Ali nije to učinila. Neka sam prođe kroz sve to. Pažljivo je ustala i podrugljivo rekla: "Kako mogu da budem sigurna?... Nazovite to ženskom intuicijom."
</P></TD></TR></TABLE>
<P class="next">
<A HREF=p38.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
