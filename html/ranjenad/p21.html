<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>18. VESELKAMEN POD KIŠOM
<P>&nbsp;&nbsp;&nbsp;&nbsp;&nbsp;"Gibone!" Kovenantov glas podrhtavao je od straha i besa.
<BR>&nbsp;&nbsp;&nbsp;&nbsp;&nbsp;"Ah, izvinjavam se", odgovorio je na-Mhoram odnekud iz tame. "Želiš svetlo. Samo trenutak."
<BR>&nbsp;&nbsp;&nbsp;&nbsp;&nbsp;Oko Kovenanta su zašuštali ogrtači. Raširio je ruke da ih odbije; ali nisu ga napali. Onda je začuo naredbu. Crveni plamen suknuo je iz trougla na rukhu. Pojavila su se i druga svetla. Visoki, prostrani, ulazni hol Veselkamena začas je bio potpuno osvetljen.
<BR>&nbsp;&nbsp;&nbsp;&nbsp;&nbsp;"Izvinjavam se", ponovio je Gibon. "Veselkamen je mesto velike opreznosti. Klavu mnogi nepravedno preziru, kao što i tvoje nepoverenje jasno pokazuje. Zato oprezno primamo strance."
<BR>&nbsp;&nbsp;&nbsp;&nbsp;&nbsp;Boreći se da povrati unutrašnju ravnotežu, Kovenant je zarežao. "Je li vam ikada palo na pamet da možda ima razloga što vas ljudi ne vole?"
<BR>&nbsp;&nbsp;&nbsp;&nbsp;&nbsp;"Njihovo nedopadanje je prirodno", odgovorio je na-Mhoram bez ikakvog uznemiravanja. "Provode život u strahu od zore do sutona i ne vide plodove našega rada. Kako da nam veruju kada im kažemo da bi bez nas iščezli? Ne gnušamo se toga, ali preduzimamo mere opreza."
<BR>&nbsp;&nbsp;&nbsp;&nbsp;&nbsp;Gibonovo objašnjenje zvučalo je opasno moguće. Ipak, Kovenant nije verovao na-Mhoramovom nedostatku osećanja. Pošto nije mogao da smisli valjan odgovor, jednostavno je klimnuo glavom kada ga je Gibon upitao hoće li da uđe. Prošao je kroz dvoranu rame uz rame sa na-Mhoramom, okružen članovima Klave koji su nosili plamen.
<BR>&nbsp;&nbsp;&nbsp;&nbsp;&nbsp;Dvorana je bila prostrana kao pećina; stvorili su je džinovi tako da njima odgovara. Ali Gibon je uskoro skrenuo u bočni prolaz i počeo da se penje širokim stepeništem ka gornjim nivoima grada. Veselkamen je bio složen kao lavirint jer je bio sagrađen po merilima poznatim samo davno mrtvim džinovima. Ipak, Kovenantu je bio poznat; mada nije bio u njemu deset svojih godina, ustanovio je da zna put. To mu je donelo mračno zadovoljstvo.
<BR>&nbsp;&nbsp;&nbsp;&nbsp;&nbsp;Veran Konaku kojeg se sećao, pratio je Gibona naviše i sve dalje od kičme Veselkamena. Čim je ulazna dvorana ostala za njima, put im je postao osvetljen bakljama koje su dimljivo gorele u zidnim udubljenjima. Uskoro su ušli u hodnik prošaran na dugačkim razmacima granitnim vratima sa drvenim kvakama. Pred jednim od njih stajala je prilika u crvenom ogrtaču bez ukrasa. Kada je na-Mhoram prišao, otvorila mu je vrata. Kovenant je zastao da proveri ima li na ulazu skrivenih brava i reza, a onda je pošao za Gibonom.
<BR>&nbsp;&nbsp;&nbsp;&nbsp;&nbsp;Iza vrata je ležao niz soba; središnji prostor sa kamenim stolom i stolicama; s jedne strane spavaća soba, a sa druge kupatilo; spoljašnji balkon. Na stolu se nalazio poslužavnik sa hranom. Sve je bilo osvetljeno zubljama koje su ispunjavale vazduh mirisom dima. Prisetivši se bezdimnih vatri poglavara, Kovenant je počeo da priprema gorka pitanja za na-Mhorama.
<BR>&nbsp;&nbsp;&nbsp;&nbsp;&nbsp;"Ovde će ti biti udobno", rekao je Gibon. "Ali ako budeš nezadovoljan, obezbedićemo ti stan kakav god poželiš. Veselkamen je veći od Klave i dobar deo se ne koristi." Pokazao je ka prilici kraj ulaza i nastavio. "Ovo je Akasri na-Mhoram-kro. Ona će ti ispunjavati želje. Obrati joj se za svaki nedostatak ili potrebu." Žena pod kapuljačom se naklonila, ne otkrivajući lice ni ruke, i povukla se. "Troprste, jesi li zadovoljan?"
<BR>&nbsp;&nbsp;&nbsp;&nbsp;&nbsp;Zadovoljan? Kovenant je želeo da prasne. Oh, svakako! Gde je Linden, pakla mu prokletog? Ali suzbio je tu pomisao. Nije hteo da oda koliko su mu saputnici važni. Zato je mirno odgovorio. "Biće mi dobro. Sve dok niko ne pokušava da zabije nož u mene - ili mi zaključa vrata - ili mi zatruje hranu."
<BR>&nbsp;&nbsp;&nbsp;&nbsp;&nbsp;Gibonovo blaženstvo zbrisalo je sva osećanja. Oči su mu bile prazne koliko god im je to boja dozvoljavala. Za trenutak je odmeravao Kovenanta, a onda je prišao stolu. Polako je pojeo po zalogaj iz svake posude na poslužavniku - suvo voće, hleb, meso - i sprao ih gutljajem iz boce. Nije skidao pogled sa Kovenanta. "Troprste", rekao je, "ovo nepoverenje ti ne priliči. Naprosto moram da te upitam zašto si došao ovamo kad već očekuješ toliko zlo od naših ruku."
<BR>&nbsp;&nbsp;&nbsp;&nbsp;&nbsp;Kovenant je bio spreman da na to pitanje iskreno odgovori. "Ne računajući ono što se desilo mojim prijateljima, trebaju mi podaci. Moram da razumem tu Kob Sunca. Zato mi treba Klava. Seljani koje sam sretao..." bili su prezauzeti pokušajima da ga ubiju i nisu imali vremena da mu odgovaraju na pitanja. "Oni samo preživljavaju. Ne razumeju. Želim da znam šta je izazvalo tu Kob Sunca. Tada ću moći da se borim protiv nje."
<BR>&nbsp;&nbsp;&nbsp;&nbsp;&nbsp;Gibonove crvene oči dvosmisleno su blesnule. "Vrlo dobro", odgovorio je glasom koji nije pokazivao nikakvu zainteresovanost za ono što čuje ili govori. "Što se tiče borbe protiv Kobi Sunca, moram te zamoliti da sačekaš do sutra. Klava se noću odmara. Ali uzroci Kobi Sunca su dovoljno jasni. To je Gospodarev gnev na Domaju zbog zla načinjenog nekadašnjom službom Jerothu."
<BR>&nbsp;&nbsp;&nbsp;&nbsp;&nbsp;Kovenant je zaječao u sebi. Ta pomisao bila je ili laž ili okrutno izopačenje. Ali nije nameravao da vodi sa Gibonom metafizičke razgovore. "Nisam to mislio. Treba mi nešto praktičnije. Kako se stvara? Kako se odigrava? Kako dejstvuje?"
<BR>&nbsp;&nbsp;&nbsp;&nbsp;&nbsp;Gibonov pogled se nije pokolebao. "Troprste, da imam takvo znanje, iskoristio bih ga i sam."
<BR>&nbsp;&nbsp;&nbsp;&nbsp;&nbsp;Sjajno. Kovenant nije znao da li da veruje na-Mhoramu. Zapljusnuo ga je talas emocionalne iscrpljenosti. Počeo je da uviđa koliko će biti teško izvući podatke koji su mu trebali; hrabrost ga je za trenutak izdala. Nije znao prava pitanja. Zato je klimnuo glavom dok je Gibon pričao dalje. "Umoran si. Sad jedi i spavaj. Možda će jutro doneti nešto novo."
<BR>&nbsp;&nbsp;&nbsp;&nbsp;&nbsp;Ali kada je Gibon pošao ka vratima, Kovenant je rešio da pokuša još jednom. "Reci mi. Kako to da u Zlatosinju još ima vode?"
<BR>&nbsp;&nbsp;&nbsp;&nbsp;&nbsp;"Mi ublažavamo Kob Sunca", odgovorio je na-Mhoram sa olakim strpljenjem. "Stoga u Zemlji još ima nešto životnosti." U očima mu se pojavio i smesta iščezao blesak oklevanja. "Stara legenda kaže da bezimena amajlija leži u dubinama jezera i štiti ga od Kobi Sunca."
<BR>&nbsp;&nbsp;&nbsp;&nbsp;&nbsp;Kovenant je ponovo klimnuo glavom. Znao je za bar jednu stvar, bila moćna ili ne, koja leži na dnu Zlatosinja.
<BR>&nbsp;&nbsp;&nbsp;&nbsp;&nbsp;Onda je Gibon izišao iz sobe, zatvorivši vrata za sobom, i Kovenant je ostao sam.
<BR>&nbsp;&nbsp;&nbsp;&nbsp;&nbsp;Neko vreme je nepomično stajao, puštajući da ga obuzme slabost. Onda je izneo stolicu na balkon kako bi sedeo i mozgao zaklonjen u noći.
<BR>&nbsp;&nbsp;&nbsp;&nbsp;&nbsp;Balkon se nalazio otprilike na polovini južnog zida Konaka. Mesečev srp se penjao na nebu, tako da je mogao da razabere ogromnu, tamnu masu drveća naraslu pod suncem plodnosti. Sedeo je stopala oslonjenih na balkonsku ogradu da bi suzbio strah od visine, provlačio prste kroz zamršenu bradu, i pokušavao da sredi misli oko ozbiljne nedoumice.
<BR>&nbsp;&nbsp;&nbsp;&nbsp;&nbsp;Nije stvarno strepeo od fizičkog napada. Držao je do neophodnosti slobode da bi podsetio Klavu da neće postići ništa ako ga ubiju; ali zapravo je optužio Klavu za navođenje na ubistvo najviše zato da bi dobio olakšanje od potpuno drugačijeg straha.
<BR>&nbsp;&nbsp;&nbsp;&nbsp;&nbsp;Bojao se za Linden, strašno se bojao da su mu prijatelji u mnogo većoj opasnosti nego on sam. A taj strah bio je samo pojačan njegovom bespomoćnošću. Gde su oni? Da li Gibon i Nemla lažu za Santonina? Ako lažu, kako da sazna istinu? Ako ne lažu, šta da učini? Osećao se obogaljeno bez Linden; trebala su mu njena opažanja. Ona bi znala da mu kaže je li Gibon iskren.
<BR>&nbsp;&nbsp;&nbsp;&nbsp;&nbsp;Proklinjući neosetljivost gubavca, nemo je pitao noć zašto baš on od svih ljudi u Domaji - Tomas Kovenant, Nevernik i nosilac belog zlata, koji je jednom savladao Opakog u bici na život i smrt - zašto baš on mora da se oseća toliko bespomoćno. A odgovor je bio da je njegovo samopoznavanje, njegovo osnovno poverenje u ono što jeste, rastrzano sumnjama. Njegovi izvori pretvorili su se u suprotnosti. Sva svesna čvrstina volje nije mogla da mu prizove ni tračak ni nagoveštaj moći iz prstena; a ipak, u delirijumu, ispoljio je divlju moć daleko veću od svake koju bi prizvao svesnom kontrolom. Zato nije verovao sebi i nije znao šta da čini.
<BR>&nbsp;&nbsp;&nbsp;&nbsp;&nbsp;Ali na to pitanje noć nije odgovarala. Konačno je odbacio samoispitivanje i počeo da se priprema za spavanje.
<BR>&nbsp;&nbsp;&nbsp;&nbsp;&nbsp;U kupatilu je svukao odeću, oprao i nju i sebe i prebacio je preko stolice da se suši. Osećao se ranjivo tako nag; ali prihvatio je taj rizik i pojeo hranu koja mu je data, a zatim ikapio bocu meteglina. Napitak je dodao njegovoj moralnoj iscrpljenosti još i fizičku sanjivost. Kada je ispitao krevet, ustanovio je da je udoban i da miriše na čisto. Očekujući noćne more, iznenađenja, bes, zavukao se pod pokrivače i zaspao.
<BR>
<BR>&nbsp;&nbsp;&nbsp;&nbsp;&nbsp;Probudio ga je zvuk kiše - pljuska koji je udarao o granit Veselkamena kao rečna bujica. Vazduh u sobi bio je vlažan; nije zatvorio vrata balkona pre odlaska u krevet. Ali neko vreme se nije micao; ležao je u vlažnom šapatu i puštao da ga zvuk nosi ka buđenju.
<BR>&nbsp;&nbsp;&nbsp;&nbsp;&nbsp;Kada se konačno prevrnuo na leđa i otvorio oči, ugledao je Vaina kako mu stoji kraj kreveta.
<BR>&nbsp;&nbsp;&nbsp;&nbsp;&nbsp;Demonokot se držao kao i uvek - ruku blago povijenih, opušten, očiju usmerenih ni u šta.
<BR>&nbsp;&nbsp;&nbsp;&nbsp;&nbsp;"Šta, do đavola...?" Kovenant je skočio iz kreveta i požurio u susednu sobu. Kiša je pljuštala u sobu preko balkona, natapajući pod. Savladao je poplavu i izišao napolje da potraži neko objašnjenje kako je Vain stigao do njega.
<BR>&nbsp;&nbsp;&nbsp;&nbsp;&nbsp;Kroz pljusak je ugledao ogromnu granu drveta naslonjenu na kraj balkona. Donji kraj bio je oslonjen na drugi balkon, nekih trideset-četrdeset stopa niže. Vain se očito popeo nekoliko stotina stopa uz zidove Veselkamena verući se uz granu do donjih nivoa, vukući je za sobom i naslanjajući je na gornje grudobrane, penjući se malo po malo sve dok nije stigao do Kovenantove sobe. Nije imao pojma kako je Vain znao u kojoj sobi da ga nađe.
<BR>&nbsp;&nbsp;&nbsp;&nbsp;&nbsp;Stresao je vodu, vratio se u svoje odaje i zalupio balkonska vrata. Nag i natopljen, zurio je u demonokota, zapanjen Vainovim neobjašnjivim sposobnostima. Onda se gorko nasmešio. "Baš lepo od tebe", promumlao je. "Ovo će ih prilično unervoziti." Nervozni ljudi čine greške.
<BR>&nbsp;&nbsp;&nbsp;&nbsp;&nbsp;Vain je bezizrazno zurio kroz njega kao da je gluvonem. Kovenant je zamišljeno klimnuo glavom i pošao ka kupatilu da nađe peškir. Ali naglo je zastao kada je ugledao svetlucavi mlaz kako se sliva Vainu niz glavu i rame. Bio je povređen; iz rascepljene kože curila je crna tečnost kao da je ozbiljno opečen.
<BR>&nbsp;&nbsp;&nbsp;&nbsp;&nbsp;Kako...? Tokom proteklih dana Kovenant je postao toliko uveren u Vainovu neranjivost da sada nije znao šta da misli. Zar Demonokot može da se povredi? Sigurno... Ali sledećeg trenutka čuđenje je nestalo u blesku razumevanja. Vaina su napali Jahači Klave kako bi isprobali tajanstvenu priliku pred svojim kapijama. Oni su ga opekli. Možda se čak nije ni udostojio da se odbrani.
<BR>&nbsp;&nbsp;&nbsp;&nbsp;&nbsp;Ali na licu mu se nije video nikakav trag bola. Trenutak kasnije, Kaovenant je psujući otišao u kupatilo i počeo da se briše. Prokletnici! Kladim se da ni prst nije podigao. Brzo se obukao, iako je odeća još bila pomalo vlažna. Otišao je do vrata svojih odaja i otvorio ih.
<BR>&nbsp;&nbsp;&nbsp;&nbsp;&nbsp;Akasri na-Mhoram-kro stajala je u hodniku sa poslužavnikom punim hrane pred nogama. Kovenant joj je grubo mahnuo rukom. Podigla je poslužavnik i unela ga u njegove odaje.
<BR>&nbsp;&nbsp;&nbsp;&nbsp;&nbsp;Zaustavio ju je na ulazu, uzeo novi poslužavnik i dodao joj stari, a onda je otpustio. Hteo je da joj pruži priliku da izvesti na-Mhorama o Vainovom prisustvu. Osveta je bila mala, ali slatka. Kapuljača joj je zaklanjala lice, tako da nije video kako je reagovala. Ali žurno je otišla.
<BR>&nbsp;&nbsp;&nbsp;&nbsp;&nbsp;Mračno mumlajući, seo je da doručkuje.
<BR>&nbsp;&nbsp;&nbsp;&nbsp;&nbsp;Tek što je završio, začulo se kucanje na vratima. Naglo je povukao kamenu ploču i razočarao se kada je napolju zatekao samo Akasri.
<BR>&nbsp;&nbsp;&nbsp;&nbsp;&nbsp;"Troprste", rekla je prigušenim glasom, "tražio si znanje o načinu na koji se Klava suprotstavlja Kobi Sunca. Na-Mhoram mi je naredio da ti služim. Odvešću te na mesto gde se obavlja naš rad i objasniću ti ga što bolje umem."
<BR>&nbsp;&nbsp;&nbsp;&nbsp;&nbsp;Kovenant nije to očekivao. "Gde je Gibon?"
<BR>&nbsp;&nbsp;&nbsp;&nbsp;&nbsp;"Na-Mhoram", odgovorila je Akasri, naglašavajući Gibonovu titulu, "ima mnogo dužnosti. Iako sam ja samo na-Mhoram-kro, mogu da odgovoroim na neka pitanja. Gibon na-Mhoram će doći ako ne budem umela da te zadovoljim."
<BR>&nbsp;&nbsp;&nbsp;&nbsp;&nbsp;Oh, pakla mu - zastenjao je u sebi Kovenant. Ali prikrio je razočaranje. "Videćemo. Imam mnogo pitanja." Zakoračio je u hodnik i pridržao Vainu vrata. "Hajdemo."
<BR>&nbsp;&nbsp;&nbsp;&nbsp;&nbsp;Akasri je smesta krenula kroz prolaz, uopšte ne obraćajući pažnju na Vaina. To je pogodilo Kovenanta kao da je neprirodno; nije bilo lako zanemariti Demonokota. Možda su joj rekli da tako postupi? Onda mu je osveta bila uzaludna.
<BR>&nbsp;&nbsp;&nbsp;&nbsp;&nbsp;Nervi su mu se zategli. Koračajući kraj Akasri, počeo je istraživanje otvorenim pitanjem. "Šta je na-Mhoram-kro?"
<BR>&nbsp;&nbsp;&nbsp;&nbsp;&nbsp;"Troprste", rekla je žena, ni ne pogledavši ga, "na-Mhoram-kro je novajlija u Klavi. Mnogo smo naučili, ali još nismo osvojili rukh u dovoljnoj meri da bismo postali Jahači. Kada savladamo tu veštinu, postajemo na-Mhoram-vint. A uz mnogo iskustva i mudrosti, neki od nas će napredovati i postati pomoćnici samog na-Mhorama, na-Mhoram-in. Takva je Nemla, koja te je dovela u Veselkamen. Ona je veoma cenjena zbog hrabrosti i oštroumnosti."
<BR>&nbsp;&nbsp;&nbsp;&nbsp;&nbsp;"Ako si novajlija", pobunio se, "šta možeš da mi objasniš?"
<BR>&nbsp;&nbsp;&nbsp;&nbsp;&nbsp;"Samo Gibon na-Mhoram drži sve znanje Klave." Akasrin glas nosio je nagoveštaj uvređenosti. "Ali ni ja nisam nevešta ni glupa."
<BR>&nbsp;&nbsp;&nbsp;&nbsp;&nbsp;"U redu." Vain ih je pratio dok je vodila Kovenanta naniže, postepeno skrećući ka središnjim dubinama Konaka. "Reci mi nešto. Odakle potiče Klava?"
<BR>&nbsp;&nbsp;&nbsp;&nbsp;&nbsp;"Troprste?"
<BR>&nbsp;&nbsp;&nbsp;&nbsp;&nbsp;"Nije ovde oduvek. U Veselkamenu su živeli i drugi ljudi. Šta im se desilo? Kako je osnovana Klava? Ko ju je osnovao?"
<BR>&nbsp;&nbsp;&nbsp;&nbsp;&nbsp;"Ah." Klimnula je glavom. "To je već legenda. Priča se da je, pre mnogo, mnogo pokolenja, kada se Kob Sunca prvi put pojavila na nebu, Domaju vodilo Veće. To Veće bilo je zaparloženo i nije ni pokušalo da se odupre opasnosti. Zato je dragoceno vreme izgubljeno pre dolaska Mhorama."
<BR>&nbsp;&nbsp;&nbsp;&nbsp;&nbsp;Kovenant je počeo da prepoznaje kuda ga vodi; ovo je bio put u Sveti opklon. Bio je pomalo začuđen prazninom dvorana i prolaza. Ali sećao se koliko je veliki Veselkamen. U njemu bi moglo da živi i nekoliko hiljada ljudi bez ikakve gužve.
<BR>&nbsp;&nbsp;&nbsp;&nbsp;&nbsp;"Njegova vizija nas sada vodi", nastavila je na-Mhoram-kro. "Videći da je Veće palo pod uticaj Jerotov, podigao se sa nekoliko onih koji su zadržali vernost i dalekovidost i zbacio izdajnike. Tada je počela duga borba i naši su životi posvećeni očuvanju Domaje. Od Mhorama i njegove nekolicine nastajala je Klava, iz pokolenja u pokolenje, jedan na-Mhoram za drugim, uvek težeći da pojačaju opiranje Kobi Sunca.
<BR>&nbsp;&nbsp;&nbsp;&nbsp;&nbsp;To je spor posao. Sporo smo savladavali veštine i dostizali broj koji nam je trebao - i sporo smo dobavljali krv." Izgovorila je reč krv sa savršenom bezličnošću, kao da ne košta ništa. "Ali sada se približavamo ispunjenju davnog sna. Kob Sunca dostigla je trodnevni ritam - a mi se držimo. Držimo se, Troprste!" Govorila je kao da je ponosna, ali zvučala je tupo, kao da je i ponos bezličan. Kao da je pažljivo obučena kako da odgovara na Kovenantova pitanja.
<BR>&nbsp;&nbsp;&nbsp;&nbsp;&nbsp;Ali zadržao je sumnje za sebe. Išli su jednim od glavnih prolaza duž kičme Konaka; video je da se malo dalje prolaz grana i skreće na obe strane duž spoljašnjih zidova Svetog opklona, gde su odavno mrtvi poglavari održavali večernje molitve posvećivanja Domaji i miru.
<BR>&nbsp;&nbsp;&nbsp;&nbsp;&nbsp;Kako je prilazio, primetio je da su brojna vrata, poređana u pravilnim razmacima duž zidova i dovoljno velika i za džinove, sva zatvorena. Kratko otvaranje kada je jedan Jahač izišao iz opklona otkrilo je blesak avetinjski crvene vreline i prigušenu tutnjavu iznutra.
<BR>&nbsp;&nbsp;&nbsp;&nbsp;&nbsp;Na-Mhoram-kro se zaustavila pred jednim vratima i obratila se Kovenantu. "Unutra je teško govoriti." Želeo je da je pogleda u lice; zvučala je kao da izbegava da ga gleda u oči. Ali kapuljača joj je zaklanjala glavu. Da nije video Nemlu i Gibona, posumnjao bi da čitava Klava nosi neku vrstu izobličenja. "Ovo je dvorana Vatrokobi i vrhorukha. Kada je pogledaš, povući ćemo se, a ja ću ti posle objasniti."
<BR>&nbsp;&nbsp;&nbsp;&nbsp;&nbsp;Klimnuo je glavom, uprkos oklevanju da vidi šta je Klava načinila od Svetog opklona. Kada je Akasri otvorila najbliža vrata, pošao je za njom u bujicu vreline i buke.
<BR>&nbsp;&nbsp;&nbsp;&nbsp;&nbsp;Sve je plamtelo avetinjskom vatrom. Opklon je bio ogromna šupljina u srcu stene Veselkamena, na jednom kraju valjkast, dižući se od ispod nivoa podbrežja do preko polovine visine Konaka. Poglavari su se obraćali gradu sa uzvišenja na podu. A na zidovima je bilo sedam kružnih balkona, sve jedan iznad drugog. Tu se narod Veselkamena okupljao da sasluša poglavare.
<BR>&nbsp;&nbsp;&nbsp;&nbsp;&nbsp;Ne više. Akasri je dovela Kovenanta na četvrti balkon; ali čak i tu, bar dvesta stopa iznad poda, bio je bolno blizu vatre.
<BR>&nbsp;&nbsp;&nbsp;&nbsp;&nbsp;Grmela je naviše iz šupljine gde je nekad bila platforma, sukljala hučeći i besneći gotovo do mesta na kojem se on nalazio. Crveni plamen nagrizao je vazduh kao da su sami koreni Veselkamena zapaljeni. Udar vreline napola ga je oslepeo; vatra kao da mu je pržila obraze i smudila kosu. Morao je da otre suze iz očiju da bi razabrao pojedinosti.
<BR>&nbsp;&nbsp;&nbsp;&nbsp;&nbsp;Prvo što je video bio je vrhorukh. Počivao je na tri tačke na ogradi istog balkona - ogroman gvozdeni trougao. Sredina svake stranice sijala je tamnim skerletom.
<BR>&nbsp;&nbsp;&nbsp;&nbsp;&nbsp;Kraj svakog ugla vrhorukha stajalo je po dvoje članova Klave. Izgledali su neosetljivi na vrelinu. Stezali su rukama gvožđe, usredsređujući se na to kao da je Vatrokob tekst koji čitaju dodirom. Lica su im crveno i fanatično sijala nad plamenom.
<BR>&nbsp;&nbsp;&nbsp;&nbsp;&nbsp;Očito je sa ovog mesta crveni mlaz moći Kobi Sunca sukljao ka suncu.
<BR>&nbsp;&nbsp;&nbsp;&nbsp;&nbsp;Vrata na dnu prostorije i oko najvišeg balkona bila su otvorena da bi se dobilo provetravanje. U avetinjskom svetlu Kovenant je prvi put video zasvođenu tavanicu. Nekadašnji džinovi nekako su uspeli da je prekriju reljefom. Ponosne figure koračale su po steni, predstavljajući prizore iz drevne istorije džinova u Domaji: dobrodošlicu, zahvalnost, poverenje. Ali zbog vatre slike su izgledale neobično izobličeno i zlokobno.
<BR>&nbsp;&nbsp;&nbsp;&nbsp;&nbsp;Stežući zube, upravio je pogled naniže. Pažnju mu je privukao pokret na dnu prostorije. Sada je video da je u pod bilo urezano nekoliko kanala koji su se ulivali u udubljenje. Prilike obučene kao na-Mhoram-kro prišle su jednom kanalu, noseći dve teške posude, i ispraznile ih u kanal. Tamna tečnost tekla je u šupljinu kao limfa Veselkamena. Skoro istog trenutka Vatrokob je dobila bogatiju boju i potamnela do rubinskog preliva krvi.
<BR>&nbsp;&nbsp;&nbsp;&nbsp;&nbsp;Kovenant se gušio od vreline i neugasivog besa. Srce mu se grčilo u grudima. Progurao se kraj Akasri i Vaina i požurio ka najbližem uglu vrhorukha.
<BR>&nbsp;&nbsp;&nbsp;&nbsp;&nbsp;Ljudi kraj ugla nisu ga primetili; duboka tutnjava plamena pokrila je zvuk njegovih koraka a bili su potpuno usredsređeni. Cimnuo je jednog od njih za rame i otrgao ga od gvožđa. Taj neko bio je viši od njega - oličenje moći i dostojanstva.
<BR>&nbsp;&nbsp;&nbsp;&nbsp;&nbsp;Proderao se pravo u lice pod kapuljačom. "Gde je Santonin?"
<BR>&nbsp;&nbsp;&nbsp;&nbsp;&nbsp;Čovek je odgovorio glasom jedva čujnim kroz urlik Vatrokobi. "Ja sam čitač, a ne istinozborac!"
<BR>&nbsp;&nbsp;&nbsp;&nbsp;&nbsp;Kovenant ga je ščepao za ogrtač. "Šta mu se desilo?"
<BR>&nbsp;&nbsp;&nbsp;&nbsp;&nbsp;"Izgubio je rukh!" proderao se čitač. "Po na-Mhoramovom naređenju pomno smo ga tražili! Da mu je rukh uništen - da je ubijen držeći rukh u rukama - znali bismo za to. Svaki rukh odgovara ovom vrhorukhu, osim ako padne u neznalačke ruke. On ne bi svesno predao nekome rukh. Znači da je savladan i opljačkan. Možda i ubijen. Ne znamo šta je bilo!"
<BR>&nbsp;&nbsp;&nbsp;&nbsp;&nbsp;"Troprste!" Akasri ga je zgrabila za ruku i povukla ka vratima.
<BR>&nbsp;&nbsp;&nbsp;&nbsp;&nbsp;Pustio je da ga izvuče iz Svetog opklona. Obuzela ga je vrtoglavica od vreline i slepilo od divlje nade. Možda je čitač rekao istinu; možda su njegovi prijatelji savladali onog ko ih je zarobio; možda su na sigurnom! Dok je na-Mhoram-kro zatvarala vrata, naslonio se na spoljašnji zid i dahtavo udisao divno sveži vazduh.
<BR>&nbsp;&nbsp;&nbsp;&nbsp;&nbsp;Vain je stajao kraj njega, prazan i oprezan kao i uvek.
<BR>&nbsp;&nbsp;&nbsp;&nbsp;&nbsp;Akasri se zagledala u Kovenanta. "Da se vratimo u tvoje odaje?" upitala je. "Želiš li da se odmoriš?"
<BR>&nbsp;&nbsp;&nbsp;&nbsp;&nbsp;Odmahnuo je glavom. Nije želeo da oda toliku nadu. S naporom je usmerio uskovitlane misli. "Dobro mi je." Udari srca su mu se suprotstasvljali; ali verovao je da ona ne može da razabere takve stvari. "Samo mi objasni. Video sam vrhorukh. Sad mi reci kako radi. Kako se borite protiv Kobi Sunca."
<BR>&nbsp;&nbsp;&nbsp;&nbsp;&nbsp;"Izvlačimo moć iz nje", kratko je odgovorila. "Ako se iz jezera uzme više vode nego što mu donose izvori, jezero će se isprazniti. Tako se opiremo Kobi Sunca.
<BR>&nbsp;&nbsp;&nbsp;&nbsp;&nbsp;Kada je Mhoram stvorio Vatrokob, bila je mala i malo je činila. Ali Klava je rasla iz pokolenja u pokolenje, boreći se za dan kada će se sakupiti dovoljno moći da se zaustavi napredovanje Kobi Sunca."
<BR>&nbsp;&nbsp;&nbsp;&nbsp;&nbsp;Kovenant je promozgao i postavio novo pitanje. "A šta činite sa tolikom moći? Morate negde da je usmerite."
<BR>&nbsp;&nbsp;&nbsp;&nbsp;&nbsp;"Tako je. Koristimo je na mnogo načina, da osnažimo Klavu i nastavimo svoj rad. Kao što si video, mnogo je koriste Jahači, tako da mogu da jašu i deluju na način koji je svakom muškarcu i ženi nedostupan bez ogromne potrošnje krvi. Ostatkom moći održavaju se honji, tako da Kob Sunca nema više moć nad njima. A troši se i na život Veselkamena. Gaje se usevi na gornjem platou - hrane se krave i koze - pokreću se razboji i kovačnice. U ranijim pokolenjima Klava je bila opterećena potrebama i oskudicom. Ali sada cvetamo, Troprste. Ako nas ne zadesi neka nesreća", rekla je značajnim glasom, "nećemo posustati."
<BR>&nbsp;&nbsp;&nbsp;&nbsp;&nbsp;"A sve to postižete ubijajući ljude", zarežao je. "Odakle nabavljate toliku krv?"
<BR>&nbsp;&nbsp;&nbsp;&nbsp;&nbsp;Okrenula je glavu kao da se gadi njegovog pitanja. "Nesumnjivo znaš odgovor na to pitanje", kruto je rekla. "Ako želiš više podataka, pitaj na-Mhorama."
<BR>&nbsp;&nbsp;&nbsp;&nbsp;&nbsp;"I hoću", obećao je. Stanje Svetog opklona podsetilo ga je na to da Klava smatra za zlo sve one stvari koje je on znao da su dobre; a postupci koje su oni zvali dobrim izazivali su mu mučninu. "U međuvremenu mi reci šta na-Mhoram", namerno je sarkastčno izgovorio titulu da bi je iznervirao, "namerava sa mnom. Treba mu moja pomoć. Šta želi da uradim?"
<BR>&nbsp;&nbsp;&nbsp;&nbsp;&nbsp;Očito je bila pripremljena za to pitanje. Odgovorila je bez oklevanja. "Želi da od tebe načini čitača."
<BR>&nbsp;&nbsp;&nbsp;&nbsp;&nbsp;Čitača, ponovio je u sebi. Sjajno.
<BR>&nbsp;&nbsp;&nbsp;&nbsp;&nbsp;"Iz više razloga", nastavila je ravnim glasom. "Razlika između čitanja i istinozbora je mala, ali oštra. Možda bi tvoj beli prsten pomogao da se jaz premosti, dajući Klavi znanje kojim će moći da vodi svoju budućnost. A tvoja moć možda će preovladati u čitavoj oblasti oko Veselkamena i osloboditi je od Kobi Sunca. To nam je nada. Kako budeš stvarao više moći, tako će Kob Sunca slabiti, dopuštajući širenje tvoje vlasti, šireći bezbednost dalje u Domaju. Tako će trud čitavih pokolenja biti sabijen u jedan životni vek.
<BR>&nbsp;&nbsp;&nbsp;&nbsp;&nbsp;To je velika vizija, Troprste, vredna svačijeg života. Veliko spasavanje života i Domaje. Stoga je Gibon na-Mhoram ukinuo naređenje o tvojoj smrti."
<BR>&nbsp;&nbsp;&nbsp;&nbsp;&nbsp;To ga ipak nije ubedilo. Samo ju je napola slušao. Dok je govorila, postao je svestan promene u Vainu. Demonokot više nije stajao potpuno mirno. Okretao je glavu na sve strane, kao da čuje udaljeni zvuk i pokušava da odredi odakle dopire. Crne oči su mu bile usmerene. Akasri je pitala "Hoćeš li odgovoriti, Troprste?" ali Kovenant ju je prenebregao. Iznenada je bio siguran da se Vain sprema na nešto. Iznenadno uzbuđenje odlepilo ga je od zida i pripremilo za sve što bi se moglo desiti.
<BR>&nbsp;&nbsp;&nbsp;&nbsp;&nbsp;Vain je iznenada krenuo duž zakrivljene dvorane.
<BR>&nbsp;&nbsp;&nbsp;&nbsp;&nbsp;"Tvoj saputnik!" iznenađeno i uznenmireno povikala je Akasri. "Kuda je krenuo?"
<BR>&nbsp;&nbsp;&nbsp;&nbsp;&nbsp;"Hajde da vidimo." Kovenant je smesta pošao za Vainom.
<BR>&nbsp;&nbsp;&nbsp;&nbsp;&nbsp;Demonokot se kretao kao da tačno poznaje Veselkamen. Uopšte ne obraćajući pažnju na Kovenanta i Akasri, ni na ljude koje je mimoilazio, promicao je hodnicima i stepeništima, napuštenim dvoranama i trpezarijama; a u svakoj prilici je silazio, napredujući ka temeljima Konaka.
<BR>&nbsp;&nbsp;&nbsp;&nbsp;&nbsp;Akasrina uznemirenost rasla je pri svakom koraku naniže. Ali, kao ni Vain, Kovenant nije obraćao pažnju na nju. Pretražujući sećanje, pokušavao je da pogodi kuda se Vain uputio. Nije uspevao. Uskoro ga je Vain uveo u prolaze gde Kovenant nije ranije bio. Baklje su postajale sve ređe. Povremeno je jedva uspevao da razabere crnog demonokota u potpunoj tami.
<BR>&nbsp;&nbsp;&nbsp;&nbsp;&nbsp;A onda je, bez upozorenja, Vain skrenuo u ćorsokak osvetljen samo svetlošću koja je dopirala sa izvesne udaljenosti iza njih. Kada su ga Kovenant i Akasri sustigli, piljio je u kraj hodnika kao da se ono što traži nalazi iza njega.
<BR>&nbsp;&nbsp;&nbsp;&nbsp;&nbsp;"Šta je bilo?" Kovenant nije očekivao da će Vain uzvratiti; govorio je samo da umanji sopstvenu napetost. "Kuda si pošao?"
<BR>&nbsp;&nbsp;&nbsp;&nbsp;&nbsp;"Troprste", obrecnula se na-Mhoram-kro, "on je tvoj saputnik." Izgledala je uplašeno, kao da nije bila pripremljena za Vainove postupke. "Moraš ga kontrolisati. Mora se ovde zaustaviti."
<BR>&nbsp;&nbsp;&nbsp;&nbsp;&nbsp;"Zašto?" Kovenant je otezao, pokušavajući da je uhvati u nedostatku pažnje i time izmami otkriće. "Šta je tako naročito na ovom mestu?"
<BR>&nbsp;&nbsp;&nbsp;&nbsp;&nbsp;Glas joj se naglo podigao. "Zabranjeno je!"
<BR>&nbsp;&nbsp;&nbsp;&nbsp;&nbsp;Vain je gledao prazan kamen kao da razmišlja. Onda je zakoračio napred i dotakao zid. Tokom dugog trenutka prepipavao je površinu.
<BR>&nbsp;&nbsp;&nbsp;&nbsp;&nbsp;Njegovi pokreti pokrenuli su nešto u Kovenantovom sećanju. Bilo je nečeg poznatog u onom što je Vain činio.
<BR>&nbsp;&nbsp;&nbsp;&nbsp;&nbsp;Poznato?
<BR>&nbsp;&nbsp;&nbsp;&nbsp;&nbsp;Sledećeg časa Vain je dosegao mesto na zidu visoko iznad glave. Istog časa u kamenu su se pojavile crvene linije. Širile su se kao da je potpalio fitilj: začas su ocrtale čitava vrata.
<BR>&nbsp;&nbsp;&nbsp;&nbsp;&nbsp;Vrata su se otvorila, otkrivajući prolaz osvetljen bakljama.
<BR>&nbsp;&nbsp;&nbsp;&nbsp;&nbsp;Da! - uzviknuo je Kovenant u sebi. Kada su on i Penosled pokušavali da prodru u Kletnikov Tabor, džin je našao i otvorio slična vrata vaš kao što je Vain našao i otvorio ova.
<BR>&nbsp;&nbsp;&nbsp;&nbsp;&nbsp;Ali otkuda takva vrata u Veselkamenu? Ni džinovi ni poglavari nisu nikada koristili takve ulaze.
<BR>&nbsp;&nbsp;&nbsp;&nbsp;&nbsp;U iznenadnoj navali strepnje, primetio je Akasrin pokret trenutak prekasno i nije stigao da je spreči. Žurno je izvukla rukh ispod ogrtača i odlila malo krvi na dlanove. Iz trougla je suknula vatra; počela je da izvikuje reči koje nije razumeo.
<BR>&nbsp;&nbsp;&nbsp;&nbsp;&nbsp;Vain je već nestao u prolazu. Pre nego što su vrata stigla da se zatvore, Kovenant je jurnuo za demonokotom.
<BR>&nbsp;&nbsp;&nbsp;&nbsp;&nbsp;Ovaj hodnik savijao se i tekao uporedno sa onim iz kojeg su došli. Bio je dobro osvetljen. Videlo se da ovo mesto nije delo džinova: zidovi, pod, tavanica, sve je bilo suviše grubo. Džinovi nikad nisu tako ovlašno dubili kamen. Nagonski je predosetio da je ovaj tunel prosečen tek posle pada Veća. Načinila ga je Klava za svoje tajne naume.
<BR>&nbsp;&nbsp;&nbsp;&nbsp;&nbsp;Pred njima se odvajao bočni hodnik i skretao levo. Vain je tu skrenuo. Kovenant ga je žurno pratio.
<BR>&nbsp;&nbsp;&nbsp;&nbsp;&nbsp;Demonokot je u deset koraka stigao do masivnih gvozdenih vrata. Bila su zabravljena teškim rezama zabijenim duboko u kamen, kao da je Klava želela da ih zauvek zatvori.
<BR>&nbsp;&nbsp;&nbsp;&nbsp;&nbsp;Pukotine duž metala bile su mutno osvetljene iznutra.
<BR>&nbsp;&nbsp;&nbsp;&nbsp;&nbsp;Vain nije oklevao. Prišao je vratima i našao mesto na kome je ukopao prste u pukotinu. Napeo je ramena i leđa. Od pritiska mu je iz opekotina potekla nova tečnost.
<BR>&nbsp;&nbsp;&nbsp;&nbsp;&nbsp;Kovenant je čuo trčeće korake iza sebe, ali nije se okretao. Zaprepašćenje mu je prikovalo pogled za Vaina.
<BR>&nbsp;&nbsp;&nbsp;&nbsp;&nbsp;Ogromnim naporom, Vain je istrgao vrata iz šarki. Pala su na pod, odzvanjajući kao nakovanj. U talasu sedefaste svetlosti stupio je preko praga.
<BR>&nbsp;&nbsp;&nbsp;&nbsp;&nbsp;Kovenant ga je sledio kao u transu.
<BR>&nbsp;&nbsp;&nbsp;&nbsp;&nbsp;Ušli su u prostranu odaju ispunjenu stolovima i policama do tavanice. Police su bile ispunjene stotinama svitaka, kovčežića, vreća i amajlija. Na stolovima su bila nagomilana žezla, mačevi i desetine talismana. Svetlo je dopiralo iz tri najkićenija kovčežića, postavljena visoko na najdaljem zidu, kao i iz nekoliko predmeta na stolovima. Otupeo od čuđenja, Kovenant je prepoznao sanduče u kome je nekada stajao kril Lorika Zloupokojitelja. Bilo je otvoreno i prazno.
<BR>&nbsp;&nbsp;&nbsp;&nbsp;&nbsp;Piljio je oko sebe, nesposoban da razmišlja, shvata, razume. Trenutak kasnije u sobu su upali Akasri i dvoje ljudi obučenih kao Jahači. Zastali su u mestu, držeći usplamtele rukhove u rukama. "Ništa ne diraj!" proderao se jedan od njih.
<BR>&nbsp;&nbsp;&nbsp;&nbsp;&nbsp;Vain nije obraćao pažnju, kao da je zaboravio da imaju moć kojom bi mu naudili. Pošao je ka jednom od daljih stolova. Tu je našao ono što je tražio: dva široka prstena od tamnosivog gvožđa.
<BR>&nbsp;&nbsp;&nbsp;&nbsp;&nbsp;Kovenant ih je prepoznao više nagonski nego po nekoj osobenosti.
<BR>&nbsp;&nbsp;&nbsp;&nbsp;&nbsp;Krajevi Žezla Zakona.
<BR>&nbsp;&nbsp;&nbsp;&nbsp;&nbsp;Žezlo Zakona, najveći alat Veća poglavara, načinio je Berek Troprst od grane Jedinog drveta. Uništila ga je divlja magija kada je poglavar Kletnik primorao mrtvu Elenu da ga upotrebi protiv Domaje. Banor je poneo vrhove nazad u Veselkamen posle poraza Opakog.
<BR>&nbsp;&nbsp;&nbsp;&nbsp;&nbsp;Pre no što je iko stigao da reaguje, Vain je navukao prstenje.
<BR>&nbsp;&nbsp;&nbsp;&nbsp;&nbsp;Jedan je prevukao preko desne šake. Morao je biti preuzak; ali bez napora mu je skliznuo preko prstiju i čvrsto se priljubio za ručni zglob.
<BR>&nbsp;&nbsp;&nbsp;&nbsp;&nbsp;Drugi je navukao preko levog stopala. Gvožđe je izgledalo elastično. Lako ga je navukao preko risa i pete i smestio oko članka.
<BR>&nbsp;&nbsp;&nbsp;&nbsp;&nbsp;Jahač je jeknuo. Akasri i druga žena suočile su se sa Kovenantom. "Troprste", obrecnula se nepoznata, "ovo ide tebi na dušu. Klavina sakristija je zabranjena za sve. Nećemo dopustiti ovakvo upadanje."
<BR>&nbsp;&nbsp;&nbsp;&nbsp;&nbsp;Kovenant se pribrao od njenog glasa. Vazduh je pucketao od opasnosti. Brzo je razmišljao. "Svo znanstvo poglavara - sve što je nekada pripadalo Veću. Sve je ovde i sve je nedirnuto."
<BR>&nbsp;&nbsp;&nbsp;&nbsp;&nbsp;"Mnogo toga je nedirnuto", ukočeno je rekla Akasri. "Veće je bilo uparloženo. Nešto je i izgubljeno."
<BR>&nbsp;&nbsp;&nbsp;&nbsp;&nbsp;Kovenant ju je jedva čuo. "Prvi i drugi Krug". Pokazao je ka svetlucavim kovčežićima. "I treći? Jesu li našli i treći Krug?" Predviđajući Obred Obesvećenja, Kevin Zemljogub sakrio je sve svoje znanje u sedam Krugova da bi ga sačuvao za buduća Veća; ali u vreme Vrhovnog poglavara Mhorama nađena su samo prva dva i poslednji.
<BR>&nbsp;&nbsp;&nbsp;&nbsp;&nbsp;"Očito", uzvratio je Jahač. "Nije im mnogo pomogao."
<BR>&nbsp;&nbsp;&nbsp;&nbsp;&nbsp;"Pa onda zašto" - Kovenant je uneo u glas sve svoje zgroženo zaprepašćenje - "zašto ga ne koristite?"
<BR>&nbsp;&nbsp;&nbsp;&nbsp;&nbsp;"To je znanstvo koje više ne postoji." Odgovor je imao snagu optužbe. "Pod Kobi Sunca više nema vrednost."
<BR>&nbsp;&nbsp;&nbsp;&nbsp;&nbsp;Pakla mu. Kovenant nije nalazio druge reči za obeshrabrenost koja ga je obuzela. Pakla mu i krvi.
<BR>&nbsp;&nbsp;&nbsp;&nbsp;&nbsp;"Hodi!" Jahačevo naređenje udarilo ga je kao bič. Ali nije bilo upućeno Kovenantu. Sve troje gledali su Vaina. Svi rukhovi goreli su crvenim plamenom, prizivajući moć.
<BR>&nbsp;&nbsp;&nbsp;&nbsp;&nbsp;Vain se pokorio, krećući se kao da se prisetio šta mu je nanelo povredu. Akasri ga je zgrabila za ruku i pokušala da mu skine gvožđe sa doručja; ali metal je bio nesavitljivo gvožđe.
<BR>&nbsp;&nbsp;&nbsp;&nbsp;&nbsp;Mašući rukhovima, sve troje su izveli Vaina iz Sakristije kao da Kovenanta ni nema.
<BR>&nbsp;&nbsp;&nbsp;&nbsp;&nbsp;Pošao je za njima. Iznenadio se kad je video da vode Vaina dalje od tajnih vrata.
<BR>&nbsp;&nbsp;&nbsp;&nbsp;&nbsp;Neko vreme su išli grubim hodnikom. Onda je prolaz oštro skrenuo i ulio se u prostranu salu osvetljenu brojnim bakljama. Vazduh je bio siv od dima.
<BR>&nbsp;&nbsp;&nbsp;&nbsp;&nbsp;Prostreljen šokom, Kovenant je shvatio da je to tamnica.
<BR>&nbsp;&nbsp;&nbsp;&nbsp;&nbsp;Desetine zabravljenih gvozdenih vrata nizalo se duž naspramnih zidova. Ovde se moglo zatvoriti pet stotina ljudi i niko ih nikada ne bi našao bez Vainovih nagona i znanja.
<BR>&nbsp;&nbsp;&nbsp;&nbsp;&nbsp;Dok se Kovenant osvrtao, značaj gneva Jahača prostrelio mu je um. Gibon nije nameravao da mu pokaže ovo mesto.
<BR>&nbsp;&nbsp;&nbsp;&nbsp;&nbsp;Koliko još tajni ima u Veselkamenu?
<BR>&nbsp;&nbsp;&nbsp;&nbsp;&nbsp;Jedan Jahač žurno je prišao vratima i odgurnuo reze. Iza njih se pokazala ćelija taman dovoljno velika za slamaricu.
<BR>&nbsp;&nbsp;&nbsp;&nbsp;&nbsp;Akasri i dvoje Jahača rukhovima su gurnuli Vaina ka vratima.
<BR>&nbsp;&nbsp;&nbsp;&nbsp;&nbsp;Okrenuo se pod dovratkom. Sve troje su podigli vatrenu pretnju; ali nije krenuo ka njima. Bacio je pogled na Kovenanta. Crno lice nosilo mu je izraz preklinjanja.
<BR>&nbsp;&nbsp;&nbsp;&nbsp;&nbsp;Kovenant mu je uzvratio pogled, ne razumevajući. Zar Vain?
<BR>&nbsp;&nbsp;&nbsp;&nbsp;&nbsp;Neprocenjiv dar, rekao je Penosled. Nema cilja osim svog sopstvenog.
<BR>&nbsp;&nbsp;&nbsp;&nbsp;&nbsp;A onda je bilo prekasno. Vrata su se zalupila za Vainom. Jahač je gurnuo reze na mesto.
<BR>&nbsp;&nbsp;&nbsp;&nbsp;&nbsp;Kovenant se besciljno pobunio. Šta hoćete od mene?
<BR>&nbsp;&nbsp;&nbsp;&nbsp;&nbsp;Sledećeg trenutka, između rešetki susedne ćelije promolila se smeđa ruka. Prsti su zagrebli kroz vazduh, očajnički tražeći slobodu.
<BR>&nbsp;&nbsp;&nbsp;&nbsp;&nbsp;Kovenant se naježio od tog pokreta. Razumeo ga je. Jurnuo je ka tim vratima.
<BR>&nbsp;&nbsp;&nbsp;&nbsp;&nbsp;Jahač je viknuo na njega, zabranjujući. Nije ga ni pogledao.
<BR>&nbsp;&nbsp;&nbsp;&nbsp;&nbsp;Kada je stigao do vrata, ruka se povukla, a uz rešetke se priljubilo bezizrazno lice. Pravo u njega piljile su neosetljive oči.
<BR>&nbsp;&nbsp;&nbsp;&nbsp;&nbsp;Od užasa je gotovo izgubio ravnotežu. Zatvorenik je bio haručai - pripadnik Banorovog naroda, čiji je dom visoko u pustoši Zapadnik planina. Nije mogao prevideti čvrsto, tipično lice rase koja čini Krvnu gardu, nije mogao prevideti sličnost sa Banorom koji mu je tako često spasavao život.
<BR>&nbsp;&nbsp;&nbsp;&nbsp;&nbsp;U Andelejnu mu je Banorova sen rekla Izbavi moj narod. Njihova sudbina je užasna.
<BR>&nbsp;&nbsp;&nbsp;&nbsp;&nbsp;Suzbijajući neobični naglasak maternjeg jezika, haručai mu se obratio. "Prapoglavaru Tomase Kovenante, Neverniče i nosioče belog zlata, pozdravljam te. Haručai te se sećaju." Večita ukočenost čitave ličnosti izgledala je nesposobna za pokoravanje. "Ja sam Brin. Hoćeš li nas osloboditi?"
<BR>&nbsp;&nbsp;&nbsp;&nbsp;&nbsp;Tog časa Kovenanta je zavrat pogodilo gvožđe i on se stropoštao u tamu kao bogalj.
<BR>
<BR>&nbsp;&nbsp;&nbsp;&nbsp;&nbsp;Nesvestica se pretvorila u agoniju, a on ničim nije mogao da je nadvlada. Tokom vremena bolnog kao panika, ležao je gluv i slep. Ali postepeno se tama pretvorila u kišu. Pljusak, prigušen granitom, curio je niz zidove i udarao o pervaze. Zvuk ga je prizvao k sebi. Postao je svestan tkanja ćebadi koja su mu dodirivala kožu. Svestan mrtvila u prstima ruku i nogu, praznine gubitka.
<BR>&nbsp;&nbsp;&nbsp;&nbsp;&nbsp;Setivši se lepre, setio se i ostalog sa jasnoćom koja ga je primorala da pritisne lice na krevet i uplete prste u ćebe pod sobom. Vain. Haručai. Napad Jahača.
<BR>&nbsp;&nbsp;&nbsp;&nbsp;&nbsp;Ona skrivena vrata koja su vodila u Sakristiju i tamnica.
<BR>&nbsp;&nbsp;&nbsp;&nbsp;&nbsp;Ista takva vrata Opaki je ranije koristio u Kletnikovom Taboru. Otkuda takva vrata u Veselkamenu?
<BR>&nbsp;&nbsp;&nbsp;&nbsp;&nbsp;Protresao ga je drhtaj. Prevrnuo se na leđa, mršteći se od pokreta. Zadnji deo vrata bio mu je bolan i ukočen. Ali kosti su bile cele, a oštećenje mišića nije izgledalo trajno.
<BR>&nbsp;&nbsp;&nbsp;&nbsp;&nbsp;Kada je otvorio oči, ugledao je Gibona kako mu sedi kraj kreveta. Na-Mhoramovo blaženo lice bilo je zategnuto, izražavajući brigu; ali u crvenim očima imao je samo pretnju.
<BR>&nbsp;&nbsp;&nbsp;&nbsp;&nbsp;Brz pogled pokazao je Kovenantu da leži u svojoj spavaćoj sobi. Pokušao je da sedne. Oštar bol sevnuo mu je kroz leđa i ramena; ali promena položaja omogućila mu je da pogleda desnu šaku.
<BR>&nbsp;&nbsp;&nbsp;&nbsp;&nbsp;Prsten je još bio tu. Šta god da je Klava nameravala, očito nisu hteli da mu ukradu belo zlato.
<BR>&nbsp;&nbsp;&nbsp;&nbsp;&nbsp;To ga je umirilo. Ponovo je pogledao na-Mhorama i nagonski odlučio da ne poteže pitanje tajnih vrata. Morao je da misli o previše drugih opasnosti.
<BR>&nbsp;&nbsp;&nbsp;&nbsp;&nbsp;"Bez sumnje", rekao je Gibon savršeno otvoreno, "imaš velike bolove u vratu. Proći će. Svarta je primenila ogromnu silu. Već sam je opomenuo."
<BR>&nbsp;&nbsp;&nbsp;&nbsp;&nbsp;"Koliko...?" Glas mu se izgužvao od bola. Jedva je uspevao da govori promuklim šapatom. "Koliko dugo sam ležao?"
<BR>&nbsp;&nbsp;&nbsp;&nbsp;&nbsp;"Sada je podne drugog dana kiše."
<BR>&nbsp;&nbsp;&nbsp;&nbsp;&nbsp;Prokletstvo, zastenjao je Kovenant. Najmanje jedan ceo dan. Pokušao je da proceni koliko je ljudi Klava pobila za to vreme, ali nije uspeo. Možda su ubili Brina... Odbacio je tu pomisao.
<BR>&nbsp;&nbsp;&nbsp;&nbsp;&nbsp;"Akasri", šapnuo je optužujućim glasom.
<BR>&nbsp;&nbsp;&nbsp;&nbsp;&nbsp;Gibon je hladno klimnuo glavom. "Akasri na-Mhoram-in."
<BR>&nbsp;&nbsp;&nbsp;&nbsp;&nbsp;"Lagao si me."
<BR>&nbsp;&nbsp;&nbsp;&nbsp;&nbsp;Na-Mhoram kao da je bio neosetljiv na uvrede. "Možda. Moje namere nisu bile lažne. Došao si u Veselkamen pun neprijateljstva i sumnje. Tražio sam način da umirim tvoje nepoverenje - i da te u isto vreme upozorim ako imaš zle namere. Zato sam ti rekao da je Akasri na-Mhoram-kro. Želeo sam da zadobijem tvoje poverenje. U tome sam bio iskren. Prerušena u na-Mhoram-kro, Akasri je mogla da ti odgovori na mnoga pitanja, a da ti pritom ne preti svojom moći. Verovao sam da je tako zbog tvog ponašanja prema Nemli na-Mhoram-in. Žalim što je ishod bio pogrešan."
<BR>&nbsp;&nbsp;&nbsp;&nbsp;&nbsp;To je zvučalo logično; ali Kovenant je sve odbacio pokretom glave. Istog časa iskrivio je lice od bolnog probada. Mračno mumlajući, počeo je da trlja vrat. Onda je promenio temu, nadajući se da će uznemiriti Gibona. "Šta će vam, do đavola, jedan haručai u onom prokletom zatvoru?"
<BR>&nbsp;&nbsp;&nbsp;&nbsp;&nbsp;Ali na-Mhoram je izgledao otporan na uznemirenost. Prekrstio je ruke i mirno odogovorio. "Želeo sam da ti uskratim to saznanje. I ovako si verovao da imaš dovoljno razloga za nepoverenje. Želeo sam da ne stekneš još takvih razloga dok ne počneš da uviđaš neopozivu važnost našeg rada."
<BR>&nbsp;&nbsp;&nbsp;&nbsp;&nbsp;Gibon je naglo promenio temu. "Troprste, je li te haručai pravilno oslovio? Jesi li zaista Prapoglavar Tomas Kovenant, Nevernik i nosilac belog zlata?"
<BR>&nbsp;&nbsp;&nbsp;&nbsp;&nbsp;"Kakve to veze ima?" zarežao je Kovenant.
<BR>&nbsp;&nbsp;&nbsp;&nbsp;&nbsp;"To ime se često pominje u drevnim legendama. Posle Prvog Izdajnika, Tomas Kovenant je bio najveći od svih Jerotovih slugu."
<BR>&nbsp;&nbsp;&nbsp;&nbsp;&nbsp;"To je smešno." Obeshrabrilo ga je ovo novo izvrtanje istorije Domaje. Ali bio je rešen da izbegne Gibonove zamke. "Kako bih ja mogao da budem taj Tomas Kovenant? Tamo odakle dolazim ovo ime je uobičajeno. Kao i prstenje od belog zlata."
<BR>&nbsp;&nbsp;&nbsp;&nbsp;&nbsp;Gibon je piljio u njega crvenim očima; ali Kovenant nije ni trepnuo. Laž za laž, zarežao je u sebi. Konačno je na-Mhoram morao da prizna: "Ne izgledaš toliko star." Onda je nastavio. "Ali ja sam govorio o haručaiju. Troprste, mi nemamo samo jednog haručaija u zatvoru. Imamo ih ravno šezdeset sedam."
<BR>&nbsp;&nbsp;&nbsp;&nbsp;&nbsp;Šezdeset...! Kovenant nije uspeo da se uzdrži od užasnutog izraza lica.
<BR>&nbsp;&nbsp;&nbsp;&nbsp;&nbsp;"Eto." Gibon je mahnuo rukom ka njemu. "Znao sam da ćeš tako reagovati."
<BR>&nbsp;&nbsp;&nbsp;&nbsp;&nbsp;"Pobogu!" pobesneo je Kovenant. "Trebalo bi da se bojite haručaija! Zar ne znate s kim imate posla?"
<BR>&nbsp;&nbsp;&nbsp;&nbsp;&nbsp;"Ja ih duboko poštujem." Na-Mhoramova tupa smirenost bila je potpuna. "Njihova krv je moćna i dragocena."
<BR>&nbsp;&nbsp;&nbsp;&nbsp;&nbsp;Oni su mi prijatelji! Kovenant se jedva uzdržao da glasno ne krikne. Šta im to radite, tako vam krvavog pakla, prokleti bili!
<BR>&nbsp;&nbsp;&nbsp;&nbsp;&nbsp;"Troprste, znaš da nam je potrebna krv za posao koji radimo", razložno je nastavio Gibon. "Kako Kob Sunca raste, Vatrokob mora takođe rasti da bi joj se oduprla. Daleko smo od vremena kada je narod Domaje bio dovoljan za sve naše potrebe.
<BR>&nbsp;&nbsp;&nbsp;&nbsp;&nbsp;Pre pet pokolenja, kada je Ofin na-Mhoram vodio Klavu, bio je suočen sa propašću našeg sna. Približio se granici onoga što je Domaja mogla da pruži, a to nije bilo dovoljno. Neću ti opisivati njegovo očajanje. Dovoljno je reći da su nam u to vreme - slučajno ili srećom - došli u pomoć haručai."
<BR>&nbsp;&nbsp;&nbsp;&nbsp;&nbsp;Slegnuo je ramenima. "Istina, nisu nameravali da pomognu onako kako sada pomažu. Došla su petorica iz Zapadnik planina, vođeni svojim legendama, tražeći Veće. Ali Ofin nije propustio priliku. Zarobio je svu petoricu.
<BR>&nbsp;&nbsp;&nbsp;&nbsp;&nbsp;Posle nekog vremena, došla su još petorica u potrazi za izgubljenim sunarodnicima. I njih su zarobili. Bili su čvrsti i divlji, ali moć Vatrokobi ih je nadvladala. A kasnije su novi haručai dolazili tražeći izgubljene. Prvo po petorica, pa po desetorica, pa po dvadesetorica, dolazili su u dugim razmacima. To je tvrdoglav narod, i nisu odustajali - iz pokolenja u pokolenje. Zarobljavali smo ih iz pokolenja u pokolenja." Kovenantu se učinilo da vidi tračak čuđenja u Gibonovim crvenim očima. "Kako im se broj povećavao, rasla je i Vatrokob. A niko od njih nije izbegao ni pobegao.
<BR>&nbsp;&nbsp;&nbsp;&nbsp;&nbsp;Najnoviji pohod brojao ih je ravno stotinu - u njihovim očima to je čitava vojska." Gibonove grube reči zvučale su kao iskrenost čistog srca. "Ostalo ih je šezdeset sedam."
<BR>&nbsp;&nbsp;&nbsp;&nbsp;&nbsp;Užas. Od na-Mhoramove priče Kovenanta je obuzela želja za nasiljem. Jedva je uspeo da priguši gnev dok je postavljao pitanje: "I to bi trebalo da me ubedi da ste mi prijatelji?"
<BR>&nbsp;&nbsp;&nbsp;&nbsp;&nbsp;"Ne nameravam da te ubedim u to", odgovorio je Gibon. "Hoću jedino da objasnim, kako bi razumeo zašto sam hteo da ti uskratim to saznanje - i zašto te je Svarta udarila kada si ugledao haručaija. Moraš shvatiti koliko smo bili zabrinuti za svoj rad. Nijedan život - nijedna stotina života - nijedna hiljada - ne znači ništa u poređenju sa životom Domaje. Kob Sunca je neizmerno zlo i moramo neizmerno mnogo trošiti da bismo joj se suprotstavili.
<BR>&nbsp;&nbsp;&nbsp;&nbsp;&nbsp;Takođe hoću da shvatiš da tvoja pomoć - služba tvog belog prstena - obećava izbavljenje Domaje, spasavanje bezbroj života. Da li te naše prolivanje uznemirava? Onda nam pomozi, tako da prestane naša potreba za krvlju. Nema drugog načina da služiš Domaji."
<BR>&nbsp;&nbsp;&nbsp;&nbsp;&nbsp;Kovenant je prostrelio Gibona pogledom. Zasiktao je kroz zube. "Poznavao sam prvog Mhorama. Poslednji put kad sam bio ovde, naterao sam ga da bira između nade za Domaju i života jedne devojčice. Izabrao je devojčicu." Nikakvim rečima nije mogao da izrazi gorčinu koju je osećao. "Vi ste gori od Kobi Sunca."
<BR>&nbsp;&nbsp;&nbsp;&nbsp;&nbsp;Očekivao je da će na-Mhoram uzvratiti; ali Gibon je samo zatreptao. "Znači, istina je da si ti Nevernik?"
<BR>&nbsp;&nbsp;&nbsp;&nbsp;&nbsp;"Da!" prasnuo je Kovenant, odbacujući opreznost i skrivanje. "I neću dozvoliti da istrebite haručaije."
<BR>&nbsp;&nbsp;&nbsp;&nbsp;&nbsp;"Ah", uzdahnuo je Gibon i podigao se na noge, "bojao sam se da će doći do ovoga." Načinio je umirujući gest. "Ne želim da ti naudim. Ali vidim samo jedan način na koji možemo dobiti tvoju pomoć. Pripremiću Klavu za istinozbor. To će otkriti istinu za kojom žudiš. Laži će se pokazati, a srca otvoriti."
<BR>&nbsp;&nbsp;&nbsp;&nbsp;&nbsp;Pošao je ka vratima. "Odmaraj se, Troprste. Jedi - povrati snagu. Idi kuda želiš. Samo te molim da izbegavaš Sakristiju i zatvor dok ono što se isprečilo među nama ne bude razrešeno. Poslaću po tebe kada istinozbor bude pripremljen." Ne čekajući odgovor, izišao je iz odaja.
<BR>&nbsp;&nbsp;&nbsp;&nbsp;&nbsp;Istinozbor, frknuo je Kovenant. I unutrašnji glas mu je zvučao kao kreštanje. Naravno, pobogu!
<BR>&nbsp;&nbsp;&nbsp;&nbsp;&nbsp;Ne obraćajući pažnju na bol u vratu, zbacio je ćebad i pošao u susednu sobu u potrazi za hranom.
<BR>&nbsp;&nbsp;&nbsp;&nbsp;&nbsp;Na stolu je stajao novi poslužavnik. Soba je bila zatvorena zbog kiše, a vazduh je zaudarao na dim. Sada čudno uveren da Klava neće pokušati da ga otruje ili drogira, navalio je na hranu, gutajući je da umiri svoj prazni gnev. Ali nije ni dotakao bocu sa meteglinom; nije želeo ništa što bi mu otupelo opreznost i usporilo reflekse. Osećao je da će Gibonov istinozbor predstavljati krizu i nameravao je da je preživi.
<BR>&nbsp;&nbsp;&nbsp;&nbsp;&nbsp;Osećao je duboku potrebu da napusti odaje i lunja Veselkamenom, odmeravajući napetost i odlučnost u ogromnom Konaku. Ali nije to učinio. Sa pravom gubavačkom disciplinom, seo je na jednu od stolica, pružio noge na drugu, položio bolni vrat na naslon i primorao sebe da miruje. Opuštao je telo mišić po mišić, izgladio čelo, umirio puls, u naporu da postigne usredsređenost i smirenost neophodne da bi bio spreman.
<BR>&nbsp;&nbsp;&nbsp;&nbsp;&nbsp;Uznemiravala su ga lica: Linden, Sunder, Brin. Brin je nosio neosetljivi izraz istovetan Banorovom. Linden je izgledala napeto, ne zbog ozbiljnosti izbora nego iz straha. Zatvorio je um pred njima, kako ga ne bi zaslepio sopstveni bes. Umesto toga počeo je da razmišlja o tajnim vratima koja je otkrio Vain.
<BR>&nbsp;&nbsp;&nbsp;&nbsp;&nbsp;Mogao je da oseti kako se duboko u njemu odgovor probija ka površini. Ali još je bio sputan predrasudama. Ipak, i sama njegova blizina izvlačila mu je graške znoja strepnje. Nije bio spreman za laž koju je predstavljao.
<BR>&nbsp;&nbsp;&nbsp;&nbsp;&nbsp;Laž. Posegnuo je ka toj pomisli, pokušao da obuhvati njeno značenje. Ali u umu je imao troprste, nedovoljne ruke.
<BR>&nbsp;&nbsp;&nbsp;&nbsp;&nbsp;Poskočio je od kucanja na vratima. Prostrelio ga je bol u vratu; kapi znoja poprskale su pod.
<BR>&nbsp;&nbsp;&nbsp;&nbsp;&nbsp;Pre nego što je stigao da ustane, vrata su se naglo otvorila i u sobu je upala Nemla.
<BR>&nbsp;&nbsp;&nbsp;&nbsp;&nbsp;Proseda kosa zamršeno joj je visila oko bledog lica. Stezala je rukh kao da hoće da ga udari, ali na njemu nije bilo plamena. Oči su joj bile pune slomljene iskrenosti.
<BR>&nbsp;&nbsp;&nbsp;&nbsp;&nbsp;"Laž!" jeknula je. "Lagali su me!"
<BR>&nbsp;&nbsp;&nbsp;&nbsp;&nbsp;Skočio je da je pogleda preko stola.
<BR>&nbsp;&nbsp;&nbsp;&nbsp;&nbsp;Za trenutak je tražila reči, nesposobna da izrazi ogromno negodovanje običnim govorom. A onda je iz nje provalilo. "Ovde su! Santonin - i tvoji sadruzi! Svi su tu!"
<BR>&nbsp;&nbsp;&nbsp;&nbsp;&nbsp;Kovenant je ščepao sto da ne bi pao.
<BR>&nbsp;&nbsp;&nbsp;&nbsp;&nbsp;"Dvoje Kamendolaca i strankinja. U zatvoru." Isprekidano je disala od besa. "Videla sam Santonina, tamo gde nije mislio da će ga iko videti. Na-Mhoram me je otvoreno slagao!
<BR>&nbsp;&nbsp;&nbsp;&nbsp;&nbsp;Pritisnula sam Santonina. Otkrio mi je istinu - zato smo ja i ostali poslati tebi u susret. Učtivost! Ne da te dopratimo, ne. Nego da osiguramo da ga ne uhvatiš. Stigao je u Veselkamen drugog dana sunca plodnosti. Jedan dan pre nas!"
<BR>&nbsp;&nbsp;&nbsp;&nbsp;&nbsp;Jedan dan? Nešto u Kovenantu počelo je da urliče. Jedan dan?
<BR>&nbsp;&nbsp;&nbsp;&nbsp;&nbsp;"Da te nisam zaustavila - da si nastavio da hodaš kroz noć - našao bi ga pre zore. Prošao je blizu mene."
<BR>&nbsp;&nbsp;&nbsp;&nbsp;&nbsp;Gušeći se od užasa, Kovenant je zamahnuo rukom i srušio poslužavnik sa stola. Kameno posuđe se izlomilo; meteglin je pljusnuo po podu. To ga je umirilo. "Nemla." Bio je nepravedan prema njoj. Povratio je kontrolu nad sobom i svojim ciljem; ali nije mogao da zauzda glas. "Odvedi me kod Gibona."
<BR>&nbsp;&nbsp;&nbsp;&nbsp;&nbsp;Zurila je u njega. Užasnula se od tog zahteva. "Moraš da bežiš. U opasnosti si."
<BR>&nbsp;&nbsp;&nbsp;&nbsp;&nbsp;"Odmah." Morao je da se kreće, da počne nešto kako se drhtaj u grudima ne bi proširio na noge. "Odmah me vodi kod njega."
<BR>&nbsp;&nbsp;&nbsp;&nbsp;&nbsp;Malo je oklevala, a onda oštro klimnula glavom. "Dobro. To je u redu." Naglo se okrenula i izišla iz sobe.
<BR>&nbsp;&nbsp;&nbsp;&nbsp;&nbsp;Jurnuo je za njom, obuzet gnevom. Vodila ga je naniže, u srce Veselkamena, putevima kojih se sećao. Silazak je bio dug, ali izgledalo je da se brzo kreću. Kada je ušao u poznati hodnik osvetljen bakljama na jednom kraju, prepoznao je mesto na kome su poglavari Veća imali svoje privatne odaje.
<BR>&nbsp;&nbsp;&nbsp;&nbsp;&nbsp;Prostrano, okruglo dvorište na koje je hodnik izlazio bilo je isto i nije bilo isto kao što ga se sećao. Pod je bio od sjajnog granita, gladak kao da su ga uglačali vekovi upotrebe i čišćenja. Tavanica se dizala visoko iznad poda, a duž zidova su u pravilnim razmacima bili poređani otvori kanala preko kojih su ostali delovi Konaka bili u vezi sa odajama postavljenih oko dvorišta. Sve se to slagalo sa njegovim sećanjima. Ali svetlo je bilo potpuno drugačije. Poglavarima nisu trebale baklje; sam pod svetleo je od Zemne moći. Po starim pričama, kamen je Žezlom zakona osvetlio sam Kevin Zemljogub. Ali to osvetljenje - toliko važno za toplinu i odanost Veća - sada je nestalo. Baklje koje su ga zamenile izgledale su avetinjski i oskudno u poređenju sa tim.
<BR>&nbsp;&nbsp;&nbsp;&nbsp;&nbsp;Ali Kovenant nije imao ni vremena ni pažnje za mozganje o iščezlom čudu. Čitava Klava se okupila u središtu dvorane. Svi su imali spremne rukhove; a na-Mhoramovo žezlo ih je sve nadvisivalo. Okrenuli su se na zvuk Kovenantovih koraka. Svima su lica bila zaklonjena kapuljačama.
<BR>&nbsp;&nbsp;&nbsp;&nbsp;&nbsp;U središtu njihovog prstena stajala je kamena ploča nalik na nadgrobnu. Za nju je teškim gvozdenim lancima bio prikovan čovek.
<BR>&nbsp;&nbsp;&nbsp;&nbsp;&nbsp;Haručai.
<BR>&nbsp;&nbsp;&nbsp;&nbsp;&nbsp;Kada je Kovenant ušao ispred Nemle i prišao krugu, prepoznao je Brina.
<BR>&nbsp;&nbsp;&nbsp;&nbsp;&nbsp;"Troprste", rekao je na-Mhoram. Kovenant je prvi put razabrao uzbuđenje u Gibonovom glasu. "Istinozbor je spreman. Sada ćeš dobiti odgovor na sva pitanja.
</P></TD></TR></TABLE>
<P class="next">
<A HREF=p22.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
