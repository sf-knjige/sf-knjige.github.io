<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>DENIL I ŽISKAR
<P>&nbsp;&nbsp;&nbsp;&nbsp;&nbsp;18.
<BR>&nbsp;&nbsp;&nbsp;&nbsp;&nbsp;Iako je Fastolfov pokret bio brz, Denil se pokrenuo još brže.
<BR>&nbsp;&nbsp;&nbsp;&nbsp;&nbsp;Bejli koji je sasvim zaboravio na Denilovo prisustvo, sve je doživeo kao neku neodređenu strku, propraćenu zbrkom zvukova, a onda ugleda Denila kako stoji pored Fastolfa, sa rukom na začiniku. "Nadam se, dr Fastolfe, da vas ni najmanje nisam povredio", reče robot.
<BR>&nbsp;&nbsp;&nbsp;&nbsp;&nbsp;Pomalo ošamućenom Bejliju ipak ne promače da se i Žiskar našao sa druge strane Fastolfa, kao i to da su četiri robota napustila svoja udubljenja u zidu i sasvim se primakla stolu.
<BR>&nbsp;&nbsp;&nbsp;&nbsp;&nbsp;Fastolf je isprekidano disao; kosa mu je bila razbarušena. "Ne, nisi, Denile. Postupio si baš kako treba." On malo pročisti grlo. "Svi ste postupili kako treba, ali upamtite, ne smete dozvoliti da vas išta omete, čak ni činjenica da sam ja u pitanju."
<BR>&nbsp;&nbsp;&nbsp;&nbsp;&nbsp;On se blago nasmeši i ponovo sede, šakom zaglađujući kosu.
<BR>&nbsp;&nbsp;&nbsp;&nbsp;&nbsp;"Žao mi je, gospodine Bejli, ako sam vas preplašio, ali mislio sam da će moj gest delovati neuporedivo ubedljivije nego sve što bih vam mogao reći."
<BR>&nbsp;&nbsp;&nbsp;&nbsp;&nbsp;Bejli koji je čisto nagonski uvukao glavu u ramena, otkopča okovratnik košulje. "Moram priznati da sam očekivao da ćete me ubeđivati rečima, mada je, priznajem, ovo bilo znatno ubedljivije", odvrati on pomalo promuklim glasom. "Drago mi je što je Denil bio dovoljno brz da vas spreči."
<BR>&nbsp;&nbsp;&nbsp;&nbsp;&nbsp;"Bilo koji od robota je to mogao učiniti, ali mi je Denil bio najbliži i prvi me je ščepao. Bio je, čak, toliko brz da je imao dovoljno vremena da ne upotrebi silu. Da se nalazio nešto dalje, možda bi morao da mi iščaši ruku, ili, čak, da me onesvesti."
<BR>&nbsp;&nbsp;&nbsp;&nbsp;&nbsp;"Zar bi bio spreman i tome da pribegne?"
<BR>&nbsp;&nbsp;&nbsp;&nbsp;&nbsp;"Gospodine Bejli",odgovori Fastolf lagano, "izdao sam im nalog da vas štite, a ja, verujte, znam kako valja izdavati naloge. Ni za treutak ne bi oklevali da vam priteknu upomoć, makar morali mene da povrede. Razume se, nastojali bi da to učine što je obzirnije moguće, baš kao što je Denil upravo postupio. Jedine posledice su moje poljuljano dostojanstvo i razbarušena kosa. I pomalo utrnuli prsti." On stade da ih razgibava sa tužnim izrazom lica.
<BR>&nbsp;&nbsp;&nbsp;&nbsp;&nbsp;Bejli duboko udahnu vazduh, nastojeći da sasvim otkloni osećaj pometenosti. "A da li bi mi Denil priskočio upomoć, čak i da mu to niste izričito naložli?" upita on.
<BR>&nbsp;&nbsp;&nbsp;&nbsp;&nbsp;"Izvan svake sumnje. Morao bi. Međutim, nemojte misliti da su robotove reakcije svedene na jednostavno da ili ne, gore ili dole, unutra ili napolje. Laici često prave tu grešku. U pitanju je, međutim, brzina njegovog delanja. Tako sam sročio naloge vezane za vas da je budnost robota na mom gazdinstvu, uključujući i Denila, izuzetno visoka, onoliko visoka, u stvari, koliko to razložnost dozvoljava. Iz toga proizlazi da će suočeni sa jasnom i neposrednom opasnošću koja vama zapreti, delovati izuzetno brzo. Pošto sam to znao, usudio sam se da nasrnem na vas što sam većom brzinom mogao - siguran da ću vam na taj način pružiti najubedljiviji dokaz da nisam u stanju da vam nanesem zlo."
<BR>&nbsp;&nbsp;&nbsp;&nbsp;&nbsp;"Slažem se, ali, ipak, nisam sasvim siguran da sam vam zahvalan na tome."
<BR>&nbsp;&nbsp;&nbsp;&nbsp;&nbsp;"Oh, imao sam puno poverenje u svoje robote, naročito u Denila. Ipak, sinulo mi je u jednom trenutku, možda malo prekasno, da bi mi, da nisam smesta ispustio začinik, mogao zdrobiti šaku uprkos nedostatku volje (odnosno, onome što kod jednog robota predstavlja ekvivalent za volju) da to učini."
<BR>&nbsp;&nbsp;&nbsp;&nbsp;&nbsp;"Rekao bih da rizik u koji ste se upustili nije baš bio preterano razuman", primeti Bejli.
<BR>&nbsp;&nbsp;&nbsp;&nbsp;&nbsp;"I meni se tako čini - posle svega. Međutim, ukoliko biste vi sada odlučili da zavitlate začinik na mene, Denil bi, sasvim sigurno, i vas sprečio, iako, po svoj prilici, ne istom brzinom, budući da nije dobio nikakav poseban nalog vezan za moju bezbednost. Mogu se samo nadati da bi bio dovoljno hitar da me spase, premda u to nisam sasvim siguran - iskreno da vam kažem, nisam baš preterano spreman da to i proverim." Fastolf se blaženo nasmeja.
<BR>&nbsp;&nbsp;&nbsp;&nbsp;&nbsp;"Šta bi se desilo ako bi neko iz neke letelice bacio neku eksplozivnu napravu na ovu kuću?" upita Bejli.
<BR>&nbsp;&nbsp;&nbsp;&nbsp;&nbsp;"Ili ako bi neko s obližnjeg brežuljka usmerio na nas snop gama zrakova... Moji nam roboti ne pružaju savršenu bezbednost, ali takvi radikalni teroristički potezi gotovo su nezamislivi na Aurori. Preporučio bih vam, stoga, da se ne opterećujete takvim mogućnostima."
<BR>&nbsp;&nbsp;&nbsp;&nbsp;&nbsp;"Ni ne nameravam. Istinu govoreći, dr Fastolfe, nisam ozbiljno ni mislio da biste mogli predstavljati pretnju po mene, ali, da bismo mogli krenuti dalje, morao sam i tu mogućnost da odbacim. Sada možemo da nastavimo."
<BR>&nbsp;&nbsp;&nbsp;&nbsp;&nbsp;"Da, možemo", složi se Fastolf. "Nezavisno od ove sporedne, iako prilično dramatične epizode, i dalje se suočavamo sa problemom pronalaženja dokaza da je do Janderovog 'mentalnog isključivanja' došlo sasvim spontano."
<BR>&nbsp;&nbsp;&nbsp;&nbsp;&nbsp;Budući, međutim, da je u međuvremenu postao itekako svestan njegovog prisustva, Bejli se okrenu Denilu. "Denile, da li ti na bilo koji način teško pada što dr Fastolf i ja vodimo ovakav razgovor?" upita ga on pomalo nevoljno.
<BR>&nbsp;&nbsp;&nbsp;&nbsp;&nbsp;Denil je u međuvremenu sklonio začinik na drugi kraj stola. "Partneru Elija", odgovori on, "nema sumnje da bih veoma voleo da je moj bivši prijatelj Jander još u radnom stanju, ali budući da nije, i da ga nije moguće popraviti, najbolje će biti da damo sve od sebe da u budućnosti ne dođe do nečeg sličnog. Budući da vaš razgovor vodi upravo tom cilju, nimalo mi ne smeta; zapravo, godi mi."
<BR>&nbsp;&nbsp;&nbsp;&nbsp;&nbsp;"U tom slučaju, Denile, da još nešto raščistimo... Veruješ li ti da bi dr Fastolf mogao biti odgovoran za ovakav kraj tvog robotskog sabrata, Jandera?... Nadam se, dr Fastolfe, da nemate ništa protiv što ga to pitam?"
<BR>&nbsp;&nbsp;&nbsp;&nbsp;&nbsp;Fastolf pokretom ruke potvrdi da nema ništa protiv i dade Denilu znak da može da odgovori.
<BR>&nbsp;&nbsp;&nbsp;&nbsp;&nbsp;"Dr Fastolf je izjavio da on za to nije odgovoran, što znači da, razume se, nije odgovoran."
<BR>&nbsp;&nbsp;&nbsp;&nbsp;&nbsp;"U pogledu toga, Denile, ne gajiš nikakve sumnje?"
<BR>&nbsp;&nbsp;&nbsp;&nbsp;&nbsp;"Nikakve, partneru Elija."
<BR>&nbsp;&nbsp;&nbsp;&nbsp;&nbsp;Fastolfa kao da je sve to zabavljalo. "Gospodine Bejli, podvrgli ste unakrsnom ispitivanju jednog robota."
<BR>&nbsp;&nbsp;&nbsp;&nbsp;&nbsp;"Znam, ali nikako ne mogu o Denilu da mislim kao o robotu, i zato sam ga to pitao."
<BR>&nbsp;&nbsp;&nbsp;&nbsp;&nbsp;"Njegove odgovore ne bi uvažio nijedan istražni odbor... Jer je prinuđen da mi veruje, to je zacrtano u njegovim pozitronskim potencijalima."
<BR>&nbsp;&nbsp;&nbsp;&nbsp;&nbsp;"Ja, dr Fastolfe, ne predstavljam nikakav istražni odbor, i jednostavno želim da raskrčim žbunje. Ali da se vratimo tamo gde smo stali. Ili ste vi sagoreli Janderov mozak, ili je do toga došlo slučajnim sticajem okolnosti. Budući da, kako me uveravate, nisam u stanju da dokažem da se to zbilo slučajnim sticajem okolnosti, ostaje mi jedino da dokažem da to niste vi učinili. Drugim rečima, ukoliko bih bio u u stanju da dokažem da, naprosto, nije postojala mogućnost da vi ubijete Jandera, preostalo bi nam samo da prihvatimo da je u pitanju bio slučajan sticaj okolnosti."
<BR>&nbsp;&nbsp;&nbsp;&nbsp;&nbsp;"A kako biste to mogli postići?"
<BR>&nbsp;&nbsp;&nbsp;&nbsp;&nbsp;"Sve se svodi na sredstava, priliku i motiv. Raspolagali ste sredstvima da ubijete Jandera - mislim na vašu sposobnost da ga navučete da izvrši 'mentalno isključivanje'. Ali da li ste imali priliku da to i učinite? On jeste bio vaš robot, u smislu da ste stvorili njegova pozitronska kola i nadgledali njegovo konačno uobličavanje, ali, da li je zaista bio u vašem posedu u trenutku kada je došlo do njegovog 'mentalnog isključivanja'?"
<BR>&nbsp;&nbsp;&nbsp;&nbsp;&nbsp;"Ne, nije, u doslovnom smislu reči. Nalazio se u posedu jedne druge osobe."
<BR>&nbsp;&nbsp;&nbsp;&nbsp;&nbsp;"Koliko dugo?"
<BR>&nbsp;&nbsp;&nbsp;&nbsp;&nbsp;"Oko osam meseci - ili nešto više od pola zemaljske godine."
<BR>&nbsp;&nbsp;&nbsp;&nbsp;&nbsp;"Aha. Vrlo zanimljiv podatak. Da li ste bili s njim - ili u njegovoj blizini - u trenutku njegovog uništenja? Da li vam je bio na dohvat ruke? Ukratko, možemo li dokazati da ste se nalazili dovoljno daleko od njega - ili da niste bili u neposrednom dodiru s njim - tako da ne bi bilo razumno pretpostaviti da ste počinili to delo u trenutku kada se smatra da je ono počinjeno?"
<BR>&nbsp;&nbsp;&nbsp;&nbsp;&nbsp;"Bojim se da je to nemoguće", odgovori Fastolf. "Vremensko razdoblje u kome se to moglo zbiti prilično je veliko. Kod robota posle smrti ne dolazi do promena koje bi se mogle uporediti sa rigor mortis kod ljudi ili sa početkom raspadanja ljudskog tela. Sve što možemo reći jeste to da pouzdano znamo da je Jander, u jednom trenutku, još bio u funkcionalnom stanju, i da je u nekom drugom trenutku došlo do njegovog 'mentalnog isključivanja'... Između ta dva trenutka proteklo je, otprilike, osam časova. Ne raspolažem nikakvim alibijem za to vremensko razdoblje."
<BR>&nbsp;&nbsp;&nbsp;&nbsp;&nbsp;"Baš nikakvim? Dr Fastolfe, šta ste radili u to vreme?"
<BR>&nbsp;&nbsp;&nbsp;&nbsp;&nbsp;"Nalazio sam se ovde na svom imanju."
<BR>&nbsp;&nbsp;&nbsp;&nbsp;&nbsp;"Vaši roboti su, verovatno, bili svesni vašeg prisustva ovde, te vam mogu poslužiti kao svedoci."
<BR>&nbsp;&nbsp;&nbsp;&nbsp;&nbsp;"Sigurno je da su bili svesni, ali ne mogu poslužiti kao svedoci ni u kakvom pravnom smislu. Pored toga, tog je dana i Fanja bila odsutna nekim svojim poslom."
<BR>&nbsp;&nbsp;&nbsp;&nbsp;&nbsp;"Uzgred budi rečeno, da li Fanja zna bilo šta o robotici?"
<BR>&nbsp;&nbsp;&nbsp;&nbsp;&nbsp;Fastolf iskrivi usne u osmeh. "Njeno znanje manje je čak i od vašeg... Pored toga, to i nije važno."
<BR>&nbsp;&nbsp;&nbsp;&nbsp;&nbsp;"Zbog čega tako mislite?"
<BR>&nbsp;&nbsp;&nbsp;&nbsp;&nbsp;Fastolfovo strpljenje očigledno je bilo na izmaku. "Dragi moj gospodine Bejli, zato što nije reč ni o kakvom fizičkom nasrtaju, poput mog malopređašnjeg tobožnjeg napada na vas. Ono što se dogodilo Janderu nije iziskivalo moju fizičku prisutnost. Igrom slučaja, mada se nije nalazio na mom posedu, u prostornom smislu Jander nije bio ni suviše daleko odavde; međutim, savršeno bi bilo nevažno i da se nalazio na drugom kraju Aurore. Mogao sam u svakom trenutku stupiti u vezu s njim elektronskim putem i mogao sam, zahvaljući naređenjima koja sam mu izdao i odgovorima koje sam bio u stanju da izvučem, da ga dovedem u stanje 'mentalne isključenosti'. Ključni potez ne bi čak iziskivao ni preterano mnogo vremena..."
<BR>&nbsp;&nbsp;&nbsp;&nbsp;&nbsp;Bejli mu smesta upade u reč. "Znači, ukoliko takav potez ne zahteva preterano mnogo vremena, možda ga je neko drugi mogao sasvim slučajno povući, u nameri da učini nešto sasvim obično?"
<BR>&nbsp;&nbsp;&nbsp;&nbsp;&nbsp;"Nije! Za ime Aurore, Zemljanine, dopustite mi da govorim. Već sam vam napomenuo da nije reč o tome. Dovođenje Jandera u stanje 'mentalnog isključenja' predstavljalo bi dug, složen i mučan postupak koji bi zahtevao najveće moguće poznavanje stvari i veliku veštinu i niko to ne bi mogao izvesti pukim slučajem, a da u pitanju ne bude dugotrajna i neverovatna podudarnost. Na osnovu mojih matematičkih proračuna, neuporedivo su manji izgledi da se to dogodi pukom igrom slučaja nego da dođe do spontanog 'mentalnog isključivanja'.
<BR>&nbsp;&nbsp;&nbsp;&nbsp;&nbsp;Međutim, da sam stvarno želeo da izazovem 'mentalno isključenje', mogao sam pažljivo, malo-pomalo, tokom više nedelja, meseci, ili čak godina, unositi promene i planirati reakcije koje bi Jandera dovele do uništenja. On ni u jednom trenutku ne bi ispoljio ni najmanji znak da je na pragu katastrofe, slično kao što biste se vi mogli, u tmini, korak po korak, približavati provaliji, a da sve vreme imate utisak da se nalazite na čvrstom tlu, čak i kada se nađete na samoj ivici... A kada bih ga doveo na sam rub - na sam rub provalije - jedna jedina moja reč bila bi dovoljna da ga pošalje u bezdan. Za taj poslednji korak bio bi dovoljan samo jedan časak. Shvatate?"
<BR>&nbsp;&nbsp;&nbsp;&nbsp;&nbsp;Bejli stisnu usne. Nije imalo nikakvog smisla prikrivati razočaranje. "Kratko rečeno, znači, imali ste i priliku."
<BR>&nbsp;&nbsp;&nbsp;&nbsp;&nbsp;"Bilo ko je mogao imati takvu priliku. Bilo ko na Aurori, pod uslovom da su on, ili ona, raspolagali neophodnim znanjem."
<BR>&nbsp;&nbsp;&nbsp;&nbsp;&nbsp;"A samo vi raspolažete neophodnim znanjem."
<BR>&nbsp;&nbsp;&nbsp;&nbsp;&nbsp;"Bojim se da je tako."
<BR>&nbsp;&nbsp;&nbsp;&nbsp;&nbsp;"I to nas, konačno, dovodi do motiva."
<BR>&nbsp;&nbsp;&nbsp;&nbsp;&nbsp;"Oh!"
<BR>&nbsp;&nbsp;&nbsp;&nbsp;&nbsp;"Na pitanju motiva mogli bismo da izgradimo dobru poziciju. Ti humanoidni roboti su vaši... Nastali su zahvaljujući vašim teorijama, i učestvovali ste u svakoj fazi njihove izrade, mada je dr Sarton sve nadzirao. Oni postoje zahvaljujući vama, i isključivo vama. Čak ste o Denilu govorili kao o svom 'prvorođenčetu'. Oni su vaše delo, vaša čeda, vaš dar čovečanstvu, zalog vaše besmrtnosti..." (Bejli za časak pomisli kako baš nadahnuto govori, i zamisli sebe pred istražnim odborom). "Zbog čega biste onda, za ime sveta - odnosno, Aurore - zbog čega biste, onda, za ime Aurore, sve to doveli u pitanje? Zbog čega biste uništili život koji ste stvorili čudesnom moći svog uma?"
<BR>&nbsp;&nbsp;&nbsp;&nbsp;&nbsp;Fastolf se setno osmehnu. "Ali gospodine Bejli, vi o tome ništa ne znate. Na osnovu čega mislite da su moje teorije ishod čudesnih moći mog uma? Možda je reč samo o razrešenju neke glupe jednačine; možda ju je bilo ko mogao razrešiti, ali eto, naprosto nije osetio želju da se oko nje potrudi."
<BR>&nbsp;&nbsp;&nbsp;&nbsp;&nbsp;"Mislim da ovde nije reč o tome", odgovori Bejli, pokušavaši da se suviše ne zagreje za to. "Ukoliko niko, osim vas, ne raspolaže dovoljnim znanjem da uništi pozitronski mozak, razložno je pomisliti da niko, osim vas, nije bio u stanju ni da ga načini. Možete li to osporiti?"
<BR>&nbsp;&nbsp;&nbsp;&nbsp;&nbsp;Fastolf odmahnu glavom. "Ne mogu i neću. Ipak, gospodine Bejli..." Lice mu odjednom postade smrknutije nego i u jednom trenutku otkako su se sreli. "Vaša brižljiva analiza samo nam pogoršava položaj. Već smo se složili u pogledu toga da sam jedino ja raspolagao sredstvima i da sam jedino ja bio u prilici da to učinim. Ispostavilo se, međutim, da sam imao i motiv - izvanredan motiv - i moji neprijatelji su i te kako svesni toga. Kako onda, da upotrebim vaše reči, za ime sveta - ili za ime Aurore, ili bilo čije ime - nameravate da dokažete da ja to nisam učinio?"
<BR>
<BR>&nbsp;&nbsp;&nbsp;&nbsp;&nbsp;19.
<BR>&nbsp;&nbsp;&nbsp;&nbsp;&nbsp;Izraz na Bejlijevom licu odavao je istinski bes. On se žurno udalji od stola, uputivši se ka jednom od uglova sobe, kao da traži neko sklonište. A onda se naglo okrenu. "Dr Fastolfe, imam utisak da naprosto uživate u tome da mi izvlačite tepih ispod nogu."
<BR>&nbsp;&nbsp;&nbsp;&nbsp;&nbsp;Fastolf sleže ramenima. "Ne, ne uživam... Naprosto, predočavam vam problem onakav kakav jeste. Jadni Jander, doživeo je robotsku smrt zbog pozitronskog iskliznuća... Budući da znam da, lično, nemam nikakve veze s tim, jasno mi je da se jedino to moralo dogoditi. Međutim, budući da niko drugi ne može biti potpuno siguran da sam nevin, i da svi posredni dokazi ukazuju na mene - moramo računati s tom činjenicom pri donošenju odluke šta nam valja činiti, ukoliko se išta može učiniti."
<BR>&nbsp;&nbsp;&nbsp;&nbsp;&nbsp;"U tom slučaju", složi se Bejli, "da razmotrimo pitanje vašeg motiva. Ono što se vama može činiti kao nesporan motiv, možda, u stvari, i nije nikakav motiv."
<BR>&nbsp;&nbsp;&nbsp;&nbsp;&nbsp;"Sumnjam. Znate, gospodine Bejli, nisam baš tolika budala."
<BR>&nbsp;&nbsp;&nbsp;&nbsp;&nbsp;"Ipak, dr Fastolfe, nije na vama da sudite o samom sebi i o svojim motivima. Ljudi katkad nisu sposobni za to. Možda, iz nekog razloga, nepotrebno preterujete."
<BR>&nbsp;&nbsp;&nbsp;&nbsp;&nbsp;"Uopšte nisam siguran u to."
<BR>&nbsp;&nbsp;&nbsp;&nbsp;&nbsp;"Recite mi onda kakav bi mogao biti vaš motiv? Dakle? Recite mi!"
<BR>&nbsp;&nbsp;&nbsp;&nbsp;&nbsp;"Samo malo, gospodine Bejli. Nije to baš tako lako objasniti... Ali možemo li da iziđemo napolje?"
<BR>&nbsp;&nbsp;&nbsp;&nbsp;&nbsp;Bejli hitro skrenu pogled ka prozoru. Napolje?
<BR>&nbsp;&nbsp;&nbsp;&nbsp;&nbsp;Sunce se već potpuno približilo obzorju i soba je, usled toga, bila neposredno izložena njegovim zracima. Trenutak je oklevao. "Da, razume se", odgovori on, znatno glasnije nego što je bilo neophodno.
<BR>&nbsp;&nbsp;&nbsp;&nbsp;&nbsp;"Odlično", prihvati Fastolf. "Ali možda biste najpre želeli da odete u lične prostorije", dodade on naglašeno ljubaznim glasom.
<BR>&nbsp;&nbsp;&nbsp;&nbsp;&nbsp;Bejli malo razmisli. Nije baš osećao neku naročitu potrebu, ali nije znao šta ga čeka na Otvorenom, koliko dugo će tamo morati da ostane, i koliko će tamo imati za to mogućnosti. Ali pre svega, nisu mu bili poznati auroranski običaji; nije se sećao da je bilo šta o tome našao u video-knjigama koje je pri dolasku pregledao. Bilo je, stoga, najuputnije da postupi onako kako mu je to njegov domaćin predložio.
<BR>&nbsp;&nbsp;&nbsp;&nbsp;&nbsp;"Hvala vam", odgovori on. "Ukoliko to ne predstavlja neki problem."
<BR>&nbsp;&nbsp;&nbsp;&nbsp;&nbsp;Fastolf klimnu. "Denile", pozva on robota. "Odvedi gospodina Bejlija u lične prostorije za posetioce."
<BR>&nbsp;&nbsp;&nbsp;&nbsp;&nbsp;"Partneru Elija, da li bi bio ljubazan da pođeš sa mnom?" pozva on Bejlija.
<BR>&nbsp;&nbsp;&nbsp;&nbsp;&nbsp;"Žao mi je, Denile, što nisi uzeo učešća u mom razgovoru sa dr Fastolfom", reče Bejli robotu čim su prešli u drugu prostoriju.
<BR>&nbsp;&nbsp;&nbsp;&nbsp;&nbsp;"Nije mi bilo mesto u njemu, partneru Elija. Odgovorio sam kada si mi se neposredno obratio, ali nisam bio pozvan da u razgovoru učestvujem u punoj meri."
<BR>&nbsp;&nbsp;&nbsp;&nbsp;&nbsp;"Ja bih te pozvao, Denile, ali nije bilo do mene, kao gosta, da to učinim. Mislio sam da ne bi bilo u redu da ja pokrenem to pitanje."
<BR>&nbsp;&nbsp;&nbsp;&nbsp;&nbsp;"Shvatam... Evo, partneru Elija, ovo su lične prostorije za posetioce. Ukoliko je odaja slobodna, vrata će se otvoriti na dodir tvoje ruke."
<BR>&nbsp;&nbsp;&nbsp;&nbsp;&nbsp;Bejli ne uđe odmah. Nekoliko trenutaka zamišljeno je stajao. "Denile, da je od tebe bilo zatraženo da uzmeš učešća u razgovoru, da li bi išta imao da kažeš?" upita on. "Bilo šta, što smatraš da bi valjalo reći? Znaš i sam, prijatelju, da visoko cenim tvoje mišljenje."
<BR>&nbsp;&nbsp;&nbsp;&nbsp;&nbsp;"Jedino što sam mogao reći", odgovori Denil, krajnje ozbiljnim glasom, kao i uvek, "jeste da me je veoma iznenadila izjava dr Fastolfa da je imao izvanredan motiv da ukloni Jandera. Nije mi jasno kakav bi to motiv mogao biti. Međutim, bilo šta što bi u tom smislu mogao navesti, pokreće pitanje zbog čega ne bi imao sličan motiv i mene da ukloni... Ukoliko mogu da poveruju da je imao motiva da odstrani Jandera, zbog čega taj isti motiv ne bi mogao važiti i za mene? Veoma bi me zanimalo da to saznam."
<BR>&nbsp;&nbsp;&nbsp;&nbsp;&nbsp;Bejli brzo pogleda Denila, nesvesno očekujući da na njegovom licu zatekne neki izraz koji ovaj ne bi bio u stanju da prikrije. "Osećaš li se ugroženim, Denile? Misliš li da ti od dr Fastolfa preti neka opasnost?"
<BR>&nbsp;&nbsp;&nbsp;&nbsp;&nbsp;"Treći zakon mi nalaže da se postaram za svoju bezbednost", odgovori Denil, "ali ukoliko bi dr Fastolf, ili bilo koje drugo ljudsko biće, smatrali neizbežnim da učine kraj mom postojanju, ja se tome ne bih odupirao. To, uostalom, određuje Drugi zakon. Ipak, poznato mi je da sam od velike važnosti, kako u pogledu svega što je u mene uloženo - materijala, rada i vremena - tako i u pogledu naučne vrednosti. Bilo bi stoga bitno da mi se pomno objasne razlozi zbog kojih je neophodno da se moje postojanje okonča. Dr Fastolf mi nikad - zaista nikad, partneru Elija - nije ni nagovestio da nešto slično ima na umu. Ne verujem da mu je ikada nešto slično palo na pamet, kao što ne verujem da je ikad pomislio da okonča Janderovo postojanje. Moguće je, stoga, da su slučajna pozitronska iskliznuća izazvala Janderovu smrt, kao što je, uostalom, sasvim moguće da se to i meni dogodi. U svetu u kome postojimo uvek ima mogućnosti da dođe do nečeg nepredviđenog."
<BR>&nbsp;&nbsp;&nbsp;&nbsp;&nbsp;"Ti u to veruješ, dr Fastolf u to veruje, pa sam i ja sklon da u to poverujem..." složi se Bejli. "Ali izuzetno je teško ubediti širu javnost da je to moguće." On se natmureno okrenu prema vratima ličnih prostorija za goste. "Ideš li i ti unutra, Denile?"
<BR>&nbsp;&nbsp;&nbsp;&nbsp;&nbsp;Denilov izraz lica kao da je govorio da ga je taj poziv razveselio. "Laska mi, partneru Elija, da me u ovom pogledu smatraš jednakim ljudima. Razume se, ne goni me nikakva potreba."
<BR>&nbsp;&nbsp;&nbsp;&nbsp;&nbsp;"Da, tako je. Ipak, mogao bi da uđeš."
<BR>&nbsp;&nbsp;&nbsp;&nbsp;&nbsp;"Ne bi bilo pristojno. Ovde nije običaj da roboti zalaze u lične prostorije. One su namenjene isključivo ljudskim bićima... Pored toga, ova odaja prima samo jednu osobu."
<BR>&nbsp;&nbsp;&nbsp;&nbsp;&nbsp;"Samo jednu osobu!" Bejli za trenutak oseti nešto poput potresa, ali se brzo pribra. Drugi svet, drugi običaji! Nije se sećao da je o ovome bilo šta našao u video-knjigama. "Zato si, znači, rekao da će se vrata otvoriti samo ukoliko je prostorija slobodna?" upita on. "A šta bi bilo da je zauzeta, kao što će biti slučaj kroz nekoliko trenutaka?"
<BR>&nbsp;&nbsp;&nbsp;&nbsp;&nbsp;"U tom slučaju, razume se, vrata se ne bi otvorila na dodir spolja, i tvoja privatnost bila bi u potpunosti sačuvana. Razume se, otvorila bi se na dodir iznutra."
<BR>&nbsp;&nbsp;&nbsp;&nbsp;&nbsp;"A šta ako bi posetiocu nekim slučajem pozlilo, ukoliko bi, dok je unutra, doživeo srčani udar ili, iz bilo kog razloga, ne bi bio u stanju da dodirne vrata iznutra? Ne bi li to značilo da niko ne bi mogao da uđe i pritekne mu upomoć?"
<BR>&nbsp;&nbsp;&nbsp;&nbsp;&nbsp;"Postoji mogućnost, partneru Elija, da se vrata otvore u slučajevima hitne potrebe. Misliš li da bi se nešto slično baš sada moglo dogoditi?" upita on, vidno uznemiren.
<BR>&nbsp;&nbsp;&nbsp;&nbsp;&nbsp;"Ne, razume se da ne... Samo sam radoznao."
<BR>&nbsp;&nbsp;&nbsp;&nbsp;&nbsp;"Ostaću tu, kraj vrata", napomenu Denil ne prikrivajući nelagodnost. "Ukoliko me pozoveš, partneru Elija, smesta ću stupiti u dejstvo."
<BR>&nbsp;&nbsp;&nbsp;&nbsp;&nbsp;"Sumnjam da ćeš morati." Bejli blago, gotovo nehajno dodirnu nadlanicom vrata i ona se smesta otvoriše. Sačekao je trenutak ili dva da vidi da li će se ponovo zatvoriti. Nisu se zatvorila. On kroči unutra i vrata se istog časa zatvoriše za njim.
<BR>&nbsp;&nbsp;&nbsp;&nbsp;&nbsp;Dok su vrata bila otvorena, stekao je utisak da su lične prostorije upravo ono što im samo ime kaže. Umivaonik, pregradak (iza koga se verovatno nalazio tuš), kada, jedna providna poluvrata iza kojih se, po svoj prilici, nalazila klozetska šolja. Bilo je tu i nekih drugih stvari čija mu namena nije bila poznata, tako da je pretpostavio da su tu radi zadovoljavanja ovakvih ili onakvih ličnih potreba.
<BR>&nbsp;&nbsp;&nbsp;&nbsp;&nbsp;Imao je malo vremena da ih pobliže osmotri, jer u magnovenju iščeznuše, tako da se Bejli čak zapitao jesu li časak pre toga uopšte bile tu ili mu se, pak, samo učinilo da ih vidi jer je očekivao da ih tu zatekne.
<BR>&nbsp;&nbsp;&nbsp;&nbsp;&nbsp;Dok su se vrata za njim zatvarala prostorija je tonula u mrak, budući da u njoj nije bilo nikakvih prozora; ali čim su se sasvim zatvorila, u njoj se upalila svetlost; međutim, ništa od onoga što je u njoj u prvi mah ugledao ne pojavi se ponovo. Okruživala ga je dnevna svetlost i nalazio se na Otvorenom - ili je, bar, tako izgledalo.
<BR>&nbsp;&nbsp;&nbsp;&nbsp;&nbsp;Iznad njega prostiralo se čisto nebo, prošarano oblačićima koji su plutali - ali na tako uredan način da su delovali sasvim nestvarno. Svuda oko njega pružalo se zelenilo koje takođe kao da se kretalo na isti, sređen način.
<BR>&nbsp;&nbsp;&nbsp;&nbsp;&nbsp;Osetio je ponovo ono poznato grčenje u stomaku, koje se uvek javljalo kada bi se našao na Otvorenom - samo što se sada nije nalazio na Otvorenom. Najzad, ušao je u prostoriju u kojoj nije bilo nijednog prozora. Mora da je u pitanju bila neka optička obmana.
<BR>&nbsp;&nbsp;&nbsp;&nbsp;&nbsp;Bejli se zagleda pravo ispred sebe i lagano stupi napred. Sve vreme je, pri tom, držao ispružene ruke, napregnuto posmatrajući okolinu.
<BR>&nbsp;&nbsp;&nbsp;&nbsp;&nbsp;Šakama najzad dodirnu veoma glatku površinu zida, i nastavi da ide uz njega. Najzad dotače ono što mu se prethodno učinilo da je umivaonik, ali ne napipa ništa što bi bilo nalik na poznate ručke koje obezbeđuju dotok vode. Umesto njih napipao je neku duguljastu traku koja se, zahvaljujući svojo rapavosti, jasno isticala naspram glatke površine zida. Dok su mu prsti klizili preko nje, on je blago i, kao za probu, pritisnu, i istog časa se zelenilo što se protezalo daleko ispred njega - a za koje su mu prsti govorili da je zapravo zid - razmaknu i iz procepa šiknu mlaz vode, sručivši mu se ka nogama nalik na kakav pljusak.
<BR>&nbsp;&nbsp;&nbsp;&nbsp;&nbsp;Prože ga iznenadni strah i on mahinalno odskoči unazad, ali mu mlaz ne dotače stopala; mlaz jeste i dalje šikljao, ali naprosto, nije dosezao do poda. On ispruži ruke. To uopšte nije bila voda, već optička iluzija vode. Ruke mu ostadoše suve; nije ništa osetio. Ipak, oči su mu tvrdoglavo ostajale pri svome. Ono što su videle bila je voda.
<BR>&nbsp;&nbsp;&nbsp;&nbsp;&nbsp;Podigao je pogled naviše sledeći mlaz, i oči mu konačno ugledaše nešto što jeste bila voda - tanak mlaz koji je isticao iz slavine. Bila je hladna.
<BR>&nbsp;&nbsp;&nbsp;&nbsp;&nbsp;Prstima je ponovo napipao onu duguljastu traku, i nastavio da istražuje, povremeno je pritiskajući. Mlaz naglo postade topliji, a onda mu, konačno, pođe za rukom da pronađe tačku pritiskanjem koje je dobijao vodu željene toplote.
<BR>&nbsp;&nbsp;&nbsp;&nbsp;&nbsp;Nije bilo nikakvog sapuna. Pomalo oklevajući, Bejli stade da trlja nenasapunjane šake jednu o drugu, podmetnuvši ih pod prirodni mlaz koji ga je mogao nakvasiti od glave do peta - ali nije. Naprava kao da je bila u stanju da čita misli, ili su je, što je bilo verovatnije, na to navele šake koje je trljao, jer je odjednom osetio kako voda postaje sapunjava, dok se mlaz koji je gledao - koji nije video - sve više ispunjavao mehurićima, postavši na kraju penušav.
<BR>&nbsp;&nbsp;&nbsp;&nbsp;&nbsp;I dalje se ustežući Bejli se nagnu nad umivaonik i protrlja lice sapunjavom vodom. Pod prstima je osetio već naraslu bradu; međutim, bilo mu je jasno da, bez uputstava, nikako ne bi mogao da odgonetne kako radi sprava za brijanje.
<BR>&nbsp;&nbsp;&nbsp;&nbsp;&nbsp;Iako je završio Bejli je i dalje bespomoćno držao šake pod mlazom. Kako sad da otkloni sapunicu? Međutim, nije ni morao da postavlja to pitanje. Po svemu sudeći, njegove šake koje više nije trljao jednu o drugu, kao ni lice obema, same su uspele to nekako da srede. Voda postepeno prestade da bude penušava, i sapunica mu bi lagano sprana sa šaka. Bejli se potom popljuska i po licu - ne trljajući ga šakama - uklonivši na taj način sapunicu i sa njega. Ali kako pred sobom nije imao ogledalo i zahvaljujući nespretnosti prouzrokovanoj nepoznavanjem postupka, uspeo je da pri svemu tome dobro navlaži košulju.
<BR>&nbsp;&nbsp;&nbsp;&nbsp;&nbsp;Peškir? Papir?
<BR>&nbsp;&nbsp;&nbsp;&nbsp;&nbsp;On malo odstupi, zatvorenih očiju, držeći uspravno glavu kako bi izbegao da ga voda još više nakvasi. To je, međutim, po svemu sudeći, bio pravi pokret, jer je istog časa osetio kako ga zapljuskuje struja toplog vazduha. On izloži strujanju najpre lice, a potom i šake.
<BR>&nbsp;&nbsp;&nbsp;&nbsp;&nbsp;Otvorivši ponovo oči, ustanovio je da je vodeni mlaz nestao. Ispruživši ruke, Bejli se uveri da voda zaista više ne teče.
<BR>&nbsp;&nbsp;&nbsp;&nbsp;&nbsp;Grč u stomaku odavno se rasplinuo u nejasnu nadraženost. Bejli je dobro shvatao da su se lične prostorije razlikovale od jednog sveta do drugog, međutim, sa ovim besmislenim podražavanjem boravka na Otvorenom kao da se otišlo predaleko.
<BR>&nbsp;&nbsp;&nbsp;&nbsp;&nbsp;Na Zemlji su lične prostorije predstavljale poveću zajedničku odaju, namenjenu isključivo jednom polu, sa privatnim odeljcima za koje je svaki pojedinac imao vlastiti ključ. Na Solariji se u lične prostorije ulazio kroz uzan hodnik vezan za kuću, kao da su se Solarijanci nadali da će na taj način ostaviti utisak da one i nisu deo njihovog domaćinstva. Ipak, na oba ova sveta, ma koliko se oni inače po svemu drugom razlikovali, lične prostorije bile su jasno prepoznatljive kao i svrha svega onoga što se u njima nalazilo. Čemu je, onda, ovde na Aurori, služio taj pomno razrađeni utisak da se nalazite u prirodi, koji je trebalo da prikrije činjenicu da se čovek nalazi u ličnim odajama.
<BR>&nbsp;&nbsp;&nbsp;&nbsp;&nbsp;Zaista, čemu?
<BR>&nbsp;&nbsp;&nbsp;&nbsp;&nbsp;U svakom slučaju, bio je toliko zbunjen da nije imao vremenada misli na nelagodnost zbog tobožnjeg boravka na Otvorenom. On se uputi u pravcu u kome je, koliko se sećao, trebalo da se nalaze providna poluvrata.
<BR>&nbsp;&nbsp;&nbsp;&nbsp;&nbsp;Ali pogrešio je smer. Uspeo je da ih pronađe tek pošto je lagano pipajući obišao ceo zid, i pošto se u međuvremenu bolno sudario sa nekoliko izbočina na njemu.
<BR>&nbsp;&nbsp;&nbsp;&nbsp;&nbsp;Na kraju, zateče sebe kako prazni bešiku u nešto što je stvaralo iluziju jezerceta, ali što nije na pravi način primalo mlaz u sebe. Prema položaju kolena rekao bi da ispravno usmerava mlaz u nešto što je smatrao za klozetsku šolju; ipak, nije propustio da pomisli kako nije njegova greška ukoliko to čini na pogrešnom mestu, ili ukoliko mlaz usmerava u pogrešnom pravcu.
<BR>&nbsp;&nbsp;&nbsp;&nbsp;&nbsp;Za trenutak, pošto je i to obavio, pade mu na um da ponovo potraži umivaonik i još jednom ispere ruke, ali odmah odustade od toga. Naprosto, nije imao snage da ponovo juri za njim i da se još jednom izloži onom lažnom vodopadu.
<BR>&nbsp;&nbsp;&nbsp;&nbsp;&nbsp;Umesto toga, pipajući, pronađe vrata kroz koja je ušao; nije, međutim, bio siguran da ih je pronašao sve dok se na njegov dodir nisu otvorila. Svetlo se istog časa ugasi, i prava, prirodna svetlost dana obuhvati ga sa svih strana.
<BR>&nbsp;&nbsp;&nbsp;&nbsp;&nbsp;Denil ga je čekao, zajedno sa Žiskarom i Fastolfom.
<BR>&nbsp;&nbsp;&nbsp;&nbsp;&nbsp;"Zadržali ste se skoro dvadeset minuta", primeti Fastolf. "Već smo se bili zabrinuli."
<BR>&nbsp;&nbsp;&nbsp;&nbsp;&nbsp;Bejli oseti kako ga obuzima bes. "Imao sam problema s onim vašim šašavim izmišljotinama", odvrati on, nastojeći da se obuzda što je više moguće.
<BR>&nbsp;&nbsp;&nbsp;&nbsp;&nbsp;Fastolf iskrivi usne i izvi obrve u jedno nemo 'Ohh!'
<BR>&nbsp;&nbsp;&nbsp;&nbsp;&nbsp;"S unutrašnje strane, odmah pokraj vrata, postoji pločica pomoću koje se vrši prilagođavanje... Iluzija se može prigušiti, tako da možete videti stvari oko sebe, a može se, po želji, i sasvim ukloniti."
<BR>&nbsp;&nbsp;&nbsp;&nbsp;&nbsp;"Nisam to znao. Jesu li vam sve lične prostorije takve?"
<BR>&nbsp;&nbsp;&nbsp;&nbsp;&nbsp;"Nisu", odgovori Fastolf. "Lične prostorije na Aurori po pravilu dočaravaju ovo ili ono, ali priroda tih iluzija usklađuje se sa pojedinačnim željama. Meni se, na primer, dopada iluzija prirodnog zelenila, s tim što i sam, s vremena na vreme, vršim izmene u pojedinostima. Znate i sami da čoveku, vremenom, sve može dosaditi. Ima onih koji traže erotske iluzije, ali takve stvari nisu baš po mom ukusu... Razume se, kada se čovek jednom navikne na lične prostorije, iluzije mu više ne predstavljaju nikakav problem. Sve je uređeno na osnovu nekih opštih standarda, tako da svako zna gde se šta nalazi. Nije ništa gore nego kada se krećete po mrklom mraku kreće nekim poznatim mestom... Ali recite mi, gospodine Bejli, zbog čega naprosto niste izišli i zatražili uputstva?"
<BR>&nbsp;&nbsp;&nbsp;&nbsp;&nbsp;"Zbog toga što to nisam želeo", odgovori Bejli. "Priznajem da me je iluzija pošteno razdražila, ali, ipak, uzeo sam je zdravo za gotovo. Najzad, Denil je bio taj koji me je odveo do ličnih prostorija, ne upozorivši me na ono što me čeka i ne pruživši mi nikakva uputstva. Sasvim sam siguran da bi mi on sve podrobno objasnio, da je to zavisilo od njega, budući da bi sigurno predvideo da se mogu naći u nevolji. Zaključio sam, stoga, da ste mu vi dali nalog da me ni na šta ne upozorava; budući, pak, da niste osoba od koje bi trebalo da očekujem neslane šale na moj račun, pretpostavio sam da ste imali veoma valjan razlog da tako postupite."
<BR>&nbsp;&nbsp;&nbsp;&nbsp;&nbsp;"Oh?"
<BR>&nbsp;&nbsp;&nbsp;&nbsp;&nbsp;"Sećate se, zatražili ste od mene da iziđem sa vama na Otvoreno, a čim sam pristao upitali ste me da li osećam potrebu da prethodno pođem u lične prostorije. Zaključio sam, na osnovu toga, da je razlog mog izlaganja iluziji boravka na Otvorenom bio, zapravo, da se proveri mogu li to uopšte podneti - odnosno, neću li se istog časa dati u paničan beg. Dakle, ukoliko bih prošao vaš ispit, to bi značilo da možete očekivati da ću i u stvarnosti podneti boravak na Otvorenom. Eto, uspeo sam. Malo sam se pokvasio, ali, nije važno, ubrzo ću opet biti suv."
<BR>&nbsp;&nbsp;&nbsp;&nbsp;&nbsp;"Zaista ste izuzetno pronicljivi, gospodine Bejli", reče Fastolf. "Izvinjavam vam se zbog kušnje na koju sam vas stavio, kao i zbog neprilika kroz koje ste pri tom prošli. Želeo sam samo unapred da otklonim mogućnost da dođe do daleko ozbiljnijih tegoba. Da li još želite da pođete napolje sa mnom?"
<BR>&nbsp;&nbsp;&nbsp;&nbsp;&nbsp;"Ne samo da želim, dr Fastolfe, već, zapravo, zahtevam to od vas."
<BR>
<BR>&nbsp;&nbsp;&nbsp;&nbsp;&nbsp;20.
<BR>&nbsp;&nbsp;&nbsp;&nbsp;&nbsp;Uputili su se, zatim, jednim hodnikom, dok su ih Denil i Žiskar pratili na malom rastojanju.
<BR>&nbsp;&nbsp;&nbsp;&nbsp;&nbsp;"Nadam se da vam ne smeta što i roboti idu s nama", reče Fastolf veselo. "Auroranci nikud ne kreću bez pratnje makar jednog robota, a kada ste vi u pitanju, moram učiniti sve da vas Denil i Žiskar ni za trenutak ne ispuste iz vida."
<BR>&nbsp;&nbsp;&nbsp;&nbsp;&nbsp;On otvori vrata, i Bejli se napreže da ne poklekne pred bujicom sunčeve svetlosti i naletom vetra - a da se i ne pominje čudni i jedva raspoznatljiv tuđinski miris Aurorinog tla.
<BR>&nbsp;&nbsp;&nbsp;&nbsp;&nbsp;Fastolf se pomeri u stranu da Žiskar iziđe prvi; ovaj je, potom, nekoliko trenutaka pomno osmatrao okolinu. Delovao je kao da su mu sva čula do kraja napregnuta. Zatim se osvrnuo prema Denilu, i ovaj mu se pridruži, postupivši na isti način.
<BR>&nbsp;&nbsp;&nbsp;&nbsp;&nbsp;"Ostavimo ih na trenutak, gospodine Bejli", reče Fastolf, "pozvaće nas kada budu smatrali da je bezbedno da i mi iziđemo. U međuvremenu, dopustite mi da vam se još jednom izvinim zbog one neumesne obmane vezane za lične prostorije. Uveravam vas da bismo smesta znali da ste se našli u nekoj neprilici - vitalne funkcije vašeg organizma sve vreme bile su pod kontrolom. Veoma mi je drago, mada priznajem da nisam iznenađen, što ste prozreli moju nameru." On se nasmeši i samo na čas, gotovo neprimetno oklevajući, položi šaku na Bejlijevo levo rame i prijateljski ga stisnu.
<BR>&nbsp;&nbsp;&nbsp;&nbsp;&nbsp;Bejli se, međutim, držao ukrućeno. "Kao da ste već zaboravili prethodnu proveru - tobožnji napad na mene začinikom. Ukoliko mi obećate da ćemo se ubuduće jedan prema drugome odnositi pošteno i otvoreno, smatraću da ste oba pokušaja izveli u najboljoj nameri."
<BR>&nbsp;&nbsp;&nbsp;&nbsp;&nbsp;"Dogovoreno!"
<BR>&nbsp;&nbsp;&nbsp;&nbsp;&nbsp;"Možemo li sada da iziđemo?" Bejli pogleda prema Denilu i Žiskaru koji su se, pošto su se prethodno razdvojili i jedan krenuo na levu a drugi na desnu stranu, malo udaljili, i dalje se pomno ogledajući i ispitujući okolinu.
<BR>&nbsp;&nbsp;&nbsp;&nbsp;&nbsp;"Ne još. Pustimo ih da obiđu čitavo gazdinstvo... Denil mi reče da ste ga pozvali da vam se pridruži u ličnim prostorijama... Jeste li to ozbiljno mislili?"
<BR>&nbsp;&nbsp;&nbsp;&nbsp;&nbsp;"Jesam. Bilo mi je jasno da on za tim nema nikakve potrebe, ali sam pomislio da bi moglo biti neučtivo da ga tek tako ostavim da me čeka. Uprkos svim svojim nastojanjima da se upoznam sa običajima na Aurori, nisam znao kako bi trebalo da postupim..."
<BR>&nbsp;&nbsp;&nbsp;&nbsp;&nbsp;"Čini mi se da to nije nešto što bi Auroranci smatrali vrednim pomena, a, sasvim sigurno, ne treba očekivati da se u video-knjigama nađu uputstva koja bi u tom smislu pripremila posetioce za Zemlje..."
<BR>&nbsp;&nbsp;&nbsp;&nbsp;&nbsp;"Možda zato što tako malo Zemljana stiže na Auroru?"
<BR>&nbsp;&nbsp;&nbsp;&nbsp;&nbsp;"Tačno. Poenta je, međutim, u tome što roboti nemaju nikakve potrebe da zalaze u lične prostorije. To je jedino mesto gde ljudska bića mogu biti bez njih. Pretpostavljam da vlada osećanje da u izvesnim trenucima i na izvesnim mestima čovek treba da bude oslobođen njihovog prisustva."
<BR>&nbsp;&nbsp;&nbsp;&nbsp;&nbsp;"Međutim", primeti Bejli, "kada je Denil boravio pre tri godine na Zemlji, povodom Sartonovog ubistva, pokušao sam da mu ukažem na to da ne treba da ulazi u naše zajedničke lične prostorije, budući da za tim nema nikakvu potrebu. Ipak je zahtevao da i on uđe."
<BR>&nbsp;&nbsp;&nbsp;&nbsp;&nbsp;"S razlogom. Tom prilikom je, iz vama dobro poznatih razloga, dobio izričita uputstva da ni na koji način ne pruži povoda da u njemu vide išta drugo osim ljudskog bića. Međutim, ovde na Aurori... Ah, evo, gotovi su."
<BR>&nbsp;&nbsp;&nbsp;&nbsp;&nbsp;Roboti su se vraćali ka izlazu, i Denil im je davao znak da mogu da iziđu.
<BR>&nbsp;&nbsp;&nbsp;&nbsp;&nbsp;Fastolf ispruži ruku da prepreči put Bejliju. "Ne zamerite mi, gospodine Bejli, ali ja ću izići prvi. Izbrojte potom strpljivo do sto, a onda nam se pridružite."
<BR>
<BR>&nbsp;&nbsp;&nbsp;&nbsp;&nbsp;21.
<BR>&nbsp;&nbsp;&nbsp;&nbsp;&nbsp;Izbrojavši do sto, Bejli otresito zakorači i uputi se prema Fastolfu. Lice mu je možda bilo previše zgrčeno, vilice odviše stisnute, i leđa prejako ukrućena.
<BR>&nbsp;&nbsp;&nbsp;&nbsp;&nbsp;On se lagano obazre oko sebe. Prizor se nije mnogo razlikovao od onog koji mu se ukazao u ličnim prostorijama. Fastolf je, po svemu sudeći, uzeo za uzor svoje vlastito gazdinstvo. Sve je odisalo zelenilom, i na jednom mestu potočić se slivao niz padinu. Možda je bio veštački, ali nije bio nikakva iluzija: voda je bila stvarna. Kada je prošao pokraj njega osetio je kako ga zaprašuju sićušne kapi.
<BR>&nbsp;&nbsp;&nbsp;&nbsp;&nbsp;Čitav prizor delovao je nekako suviše pitomo. Prostor na Otvorenom na Zemlji delovao je, pak, nekako neukroćeno i uzvišenije u svojoj lepoti - bar u meri u kojoj je Bejli bio u prilici da ga upozna.
<BR>&nbsp;&nbsp;&nbsp;&nbsp;&nbsp;"Pođimo u onom pravcu", reče Fastolf i blago povuče Bejlija za mišicu. "Pogledajte onamo!"
<BR>&nbsp;&nbsp;&nbsp;&nbsp;&nbsp;Prostor između dva drveta otkrivao je nepreglednu livadu.
<BR>&nbsp;&nbsp;&nbsp;&nbsp;&nbsp;Po prvi put se sticao osećaj daljine; na obzorju se naziralo neko stanište: prostrano, sa spuštenim krovom, zeleno obojeno, gotovo se stapalo sa okolinom.
<BR>&nbsp;&nbsp;&nbsp;&nbsp;&nbsp;"Stambena oblast", objasni Fastolf. "Možda vama ne deluje tako, budući da ste navikli na ogromne zemaljske košnice; ipak, nalazimo se u blizini Eosa, auroranskog administrativnog središta. Gradić ima oko dvadeset hiljada žitelja, i predstavlja najveću naseobinu ne samo na Aurori, već i na svim Spoljnim svetovima. U Eosu živi isto onoliko ljudi koliko i na čitavoj Solariji." U Fastolfovim rečima mogao se jasno osetiti prizvuk ponosa.
<BR>&nbsp;&nbsp;&nbsp;&nbsp;&nbsp;"A koliko ima robota, dr Fastolfe?"
<BR>&nbsp;&nbsp;&nbsp;&nbsp;&nbsp;"Mislite, u ovoj oblasti? Otprilike sto hiljada. Na planeti kao celini, u proseku dolazi pedeset robota na svako ljudsko biće, a ne deset hiljada po pojedincu kao na Solariji. Većina Auroranaca ima samo po dva ili tri robota, a neki, čak, samo po jednog. Uprkos tome, ne želimo da sledimo primer Solarije."
<BR>&nbsp;&nbsp;&nbsp;&nbsp;&nbsp;"Koliko domaćinstava uopšte ne poseduje robote?"
<BR>&nbsp;&nbsp;&nbsp;&nbsp;&nbsp;"Nema takvih, budući da to ne bi bilo u javnom interesu. Ukoliko neko, iz bilo kog razloga, ne bi bio u stanju sebi da priušti makar samo jednog robota, takvoj bi osobi robot bio dodeljen, zajedno sa sredstvima za njegovo održavanje."
<BR>&nbsp;&nbsp;&nbsp;&nbsp;&nbsp;"Šta se događa ukoliko se poveća broj stanovnika? Povećavate li onda i broj robota?"
<BR>&nbsp;&nbsp;&nbsp;&nbsp;&nbsp;Fastolf odmahnu glavom. "Broj stanovnika se ne povećava. Na Aurori imamo dve stotine miliona ljudi i taj se broj ne povećava već tri veka. Čini nam se da to predstavlja najpoželjniju cifru. Sigurno ste nešto pročitali o tome u video-knjigama."
<BR>&nbsp;&nbsp;&nbsp;&nbsp;&nbsp;"Da, jesam", priznade Bejli, "ali nekako, nisam bio spreman da u to poverujem."
<BR>&nbsp;&nbsp;&nbsp;&nbsp;&nbsp;"Ipak, istina je. To nam svima omogućava da imamo dovoljno zemlje, dovoljno prostora, dovoljno privatnosti, i dovoljno udela u korišćenju prirodnih bogatstava našeg sveta. Broj stanovnika nije preterano velik, kao na Zemlji, niti nas je premalo, kao što je to slučaj na Solariji."
<BR>&nbsp;&nbsp;&nbsp;&nbsp;&nbsp;On ispruži ruku Bejliju kako bi nastavili da hodaju.
<BR>&nbsp;&nbsp;&nbsp;&nbsp;&nbsp;"Ovo što vidite", nastavi Fastolf, "pitom je svet. Izveo sam vas, gospodine Bejli, da biste ga videli sopstvenim očima."
<BR>&nbsp;&nbsp;&nbsp;&nbsp;&nbsp;"I nema nikakvih skrivenih opasnosti?"
<BR>&nbsp;&nbsp;&nbsp;&nbsp;&nbsp;"Uvek postoji neka opasnost... Imamo oluje, odrone, zemljotrese, mećave, lavine, čak i jedan ili dva vulkana... Nesreće se nikad ne mogu sasvim isključiti. Susrećemo se, takođe, sa mahnitanjem gnevnih ili zavidnih ljudi, ludačkim ispadima neuravnoteženih ili poremećenostima kratkovidih osoba. Međutim, reč je o manjim smetnjama koje ne utiču bitno na civilizovani spokoj što počiva nad našim svetom."
<BR>&nbsp;&nbsp;&nbsp;&nbsp;&nbsp;Fastolf kao da je trenutak razmišljao o vlastitim rečima, a onda uzdahnu. "Jedva da bih mogao poželeti da bude drugačije", nastavi on, "međutim, gajim izvesnu intelektualnu uzdržanost. Na Auroru smo doneli samo one životinje i biljke za koje smo smatrali da će biti korisne, lepe, ili i jedno i drugo. Učinili smo sve što smo mogli da istrebimo korov, štetočine, kao i sve ostalo što nismo smatrali neophodnim. Prilikom naseljavanja nastojali smo da odaberemo snažne, zdrave i privlačne osobe - razume se, u skladu sa sopstvenim viđenjem. Nastojali smo... Oh, vidim da se smešite, gospodine Bejli."
<BR>&nbsp;&nbsp;&nbsp;&nbsp;&nbsp;Ne, nije se smešio; samo je stisnuo usne. "Ne, ne", reče on. "Ne vidim nikakvog razloga za smeh."
<BR>&nbsp;&nbsp;&nbsp;&nbsp;&nbsp;"Ipak ga ima, budući da sam svestan, baš kao i vi, da ja lično, po auroranskim merilima, nisam nimalo privlačan. Nevolja je što nismo u stanju da u potpunosti kontrolišemo kombinaciju gena i uticaje unutar materice. Danas, razume se, sa sve većom primenom ektogeneze - mada se nadam da nikad neće biti primenjivana u meri u kojoj je to slučaj na Solariji - sasvim izvesno bih bio 'odstranjen' u poznofetusnoj fazi."
<BR>&nbsp;&nbsp;&nbsp;&nbsp;&nbsp;"U tom bi slučaju, dr Fastolfe, svet bio lišen jednog velikog teoretičara robotike."
<BR>&nbsp;&nbsp;&nbsp;&nbsp;&nbsp;"Potpuno tačno", odgovori Fastolf, nimalo se ne zbunivši. "Međutim, niko to nikada ne bi saznao, zar ne? U svakom slučaju, pošlo nam je za rukom da uspostavimo, iako veoma jednostavnu, savršeno funkcionalnu ekološku ravnotežu. Imamo usklađenu klimu, plodno tle, i najuravnoteženiju moguću raspodelu prirodnih bogatstava. Neposredni ishod svega toga jeste svet koji zadovoljava sve svoje potrebe; to je, istovremeno, mogao bih da kažem, ukoliko bi mi bilo dozvoljeno da budem i malo ličan, upravo ono čemu smo težili... Ali dozvoljavate li mi da kažem nešto više o našim težnjama?"
<BR>&nbsp;&nbsp;&nbsp;&nbsp;&nbsp;"Kako da ne, samo izvolite", brzo se složi Bejli.
<BR>&nbsp;&nbsp;&nbsp;&nbsp;&nbsp;"Potrudili smo se da uredimo planetu tako da, u celini gledano, i sama bude utemeljena na tri zakona robotike. Na njoj ne sme biti ničega što bi, namerno ili slučajno, štetilo ljudskim bićima. Ona nam pruža sve što od nje očekujemo - razume se, sve dotle dok ne zahtevamo od nje da na bilo koji način povredi ljudska bića. U isti mah, ona je u položaju i da štiti sebe samu - osim, razume se, kada mora služiti nama, ili kada nas mora spašavati čak i po cenu da to njoj samoj može naškoditi. Nigde drugde, ni na Zemlji ni na bilo kom od drugih Spoljnih svetova, nije to izvedeno u meri u kojoj je to postignuto na Aurori."
<BR>&nbsp;&nbsp;&nbsp;&nbsp;&nbsp;"Zemljani su tome, takođe, dugo težili ", primeti Bejli setno, "ali u međuvremenu smo postali odveć brojni, i u danima neznanja naneli smo toliku štetu svojoj planeti da više nismo u mogućnosti da u tom pogledu učinimo nešto zaista veliko... Ali šta je sa životnim oblicima koje ste zatekli ovde, na Aurori? Nezamislivo je da ste zatekli mrtvu planetu?"
<BR>&nbsp;&nbsp;&nbsp;&nbsp;&nbsp;"Znate i sami da nismo", odgovori Fastolf, "budući da su vam bile na raspolaganju knjige o našoj istoriji. Kada smo stigli ovamo, zatekli smo i biljni i životinjski svet - kao i atmosferu sa kiseonikom i ugljenikom. Isti je slučaj bio i sa svih pedeset Spoljnih svetova. Neobično je, u svakom slučaju, bilo to što je postojao sasvim mali broj izvornih životnih oblika i da oni nisu bili raznovrsni. Nisu ispoljavali ni neku naročitu upornost da opstanu na vlastitoj planeti... Dakle, prevladali smo, da tako kažem, bez nekog većeg truda - i ono što je od izvornih životnih oblika preostalo nalazi se u ovdašnjim akvarijumima i zoološkim vrtovima, kao i u izvesnom broju nacionalnih parkova.
<BR>&nbsp;&nbsp;&nbsp;&nbsp;&nbsp;Nikada, međutim, nismo shvatili zbog čega su životni oblici s kojima su se ljudska bića susretala pri naseljavanju drugih planeta bili toliko slabašni, i zbog čega je jedino Zemlja, sa svojim neverovatnim raznovrsjem životnih oblika i njihovom težnjom da ispune svaki kutak planete, bila u stanju da porodi bilo kakvu vrstu razumnog života."
<BR>&nbsp;&nbsp;&nbsp;&nbsp;&nbsp;"Možda je u pitanju čista slučajnost, a možda ni naša dosadašnja istraživanja nisu dovoljna da bi se doneo pouzdan, konačni zaključak. Do sada smo, naime, upoznali tek mali broj planeta."
<BR>&nbsp;&nbsp;&nbsp;&nbsp;&nbsp;"Slažem se da je to najprihvatljivije objašnjenje", odgovori Fastolf. "Možda i na nekim drugim svetovima postoji ekološka ravnoteža slične složenosti kao i ona na Zemlji, i možda na njima postoje inteligentni život i veoma uznapredovale tehnološke civilizacije. Ipak, zemaljski oblici života i, posebno, zemaljska inteligencija, proširili su se u svim pravcima, na udaljenostima koje se mere parsecima. Ukoliko život i inteligencija postoje i na drugim svetovima - zbog čega, u tom slučaju, nije došlo i do njihovog širenja? Zbog čega se sa njima još nismo susreli?"
<BR>&nbsp;&nbsp;&nbsp;&nbsp;&nbsp;"Prema onome što znamo, do toga može doći koliko sutra."
<BR>&nbsp;&nbsp;&nbsp;&nbsp;&nbsp;"Slažem se. Međutim, ukoliko nam takav susret predstoji u bliskoj budućnosti, imamo razlog više, gospodine Bejli, da ne sedimo skrštenih ruku. Ima već dva i po veka kako nismo naselili nijedan novi svet. Naši su svetovi toliko sređeni, toliko puni čari, da naprosto ne želimo da ih napustimo. Vidite, ovaj svet ovde naseljen je samo zato što je Zemlja postala u toj meri neprivlačno mesto za život, da su u poređenju sa životom na njoj sve tegobe i opasnosti novih svetova delovale potpuno prihvatljivo. Međutim, u vreme kada je i poslednji od pedeset Spoljnih svetova bio naseljen - Solarija je došla na samom kraju - nije više bilo ničega što bi nas dalje pokretalo, nije bilo potrebe da svoje poglede usmerimo negde drugde. A Zemlja se, opet, sa svoje strane, povukla u podzemne čelične pećine. Kraj. Finis."
<BR>&nbsp;&nbsp;&nbsp;&nbsp;&nbsp;"Ne mislite, valjda, zaista tako?"
<BR>&nbsp;&nbsp;&nbsp;&nbsp;&nbsp;"Ukoliko se ništa ne izmeni... Ukoliko se prepustimo spokoju, ugodnostima našeg načina života, lišeni želja za daljim prodorima... Da, mislim to ozbiljno. Ukoliko želi da nastavi da cveta, čovečanstvo se mora i dalje širiti. Jedan od načina da to učini predstavlja dalji prodor u svemir, stalno nastojanje da se ovlada drugim svetovima. Ukoliko tako ne postupimo, u jednom trenutku će se, neka druga civilizacija koja je krenula tim putem, susresti sa našom, i mi nećemo biti u stanju da odolimo njenom dinamizmu."
<BR>&nbsp;&nbsp;&nbsp;&nbsp;&nbsp;"Očekujete, znači, svemirski rat - nešto poput onog 'ukokaj-koga-stigneš' iz hipertalasnih drama?"
<BR>&nbsp;&nbsp;&nbsp;&nbsp;&nbsp;"Ne... Mislim da to neće biti neophodno. Civilizacija koja se širi svemirom neće osećati ni najmanju potrebu za nekoliko naših svetova, i u intelektualnom smislu biće toliko napredna da, naprosto, neće smatrati nužnim da krči put uspostavljajući svoju prevlast baš ovde. Međutim, ukoliko se nađemo u okruženju neke dinamičnije, pokretljivije civilizacije, iščeznućemo kada uvidimo šta smo postali i kakve smo mogućnosti protraćili. Razume se, možemo se potruditi da napredak ostvarimo u nekom drugom smislu - na primer, širenjem naučnih saznanja ili posezanjem za velikim kulturnim dostignućima. Bojim se, međutim, da se sve to ne može posmatrati odvojeno jedno od drugog. Zamreti u jednom pogledu, znači zamreti u svakom pogledu. Očigledno je, čini mi se, da zamiremo u svemu. Živimo suviše dugo. Suviše uživamo u životu."
<BR>&nbsp;&nbsp;&nbsp;&nbsp;&nbsp;"Svemirce na Zemlji doživljavamo kao svemoćna, neizmerno samopouzdana bića..." primeti Bejli. "Naprosto ne mogu da poverujem da sve ovo čujem od jednog Svemirca."
<BR>&nbsp;&nbsp;&nbsp;&nbsp;&nbsp;"Možda i jesam jedini od koga ćete to čuti. Moja gledišta baš nisu privlačna. Drugi bi ih smatrali naprosto nepodnošljivima, i zato se sa ovakvim razmišljanjima ne obraćam prečesto mojoj sabraći. Umesto toga, tu i tamo naprosto iznesem poneku misao o potrebi ulaganja daljih napora u naseljavanje novih svetova, ne pominjući pri tom svoje bojazni vezane za ono šta će nas konačno zadesiti ukoliko to ne budemo činili. Čini mi se da bar u tome nailazim na razumevanje. Aurora je počela ozbiljno - čak, poletno - da razmišlja o novoj eri istraživanja i naseljavanja novih svetova."
<BR>&nbsp;&nbsp;&nbsp;&nbsp;&nbsp;"Čini mi se", dočeka ga Bejli, "da sve to govorite bez imalo poleta. U čemu je stvar?"
<BR>&nbsp;&nbsp;&nbsp;&nbsp;&nbsp;"U tome što smo se upravo približili mom motivu za uklanjanje Jandera Panela."
<BR>&nbsp;&nbsp;&nbsp;&nbsp;&nbsp;Fastolf na trenutak zastade i odmahnu glavom. "Voleo bih, gospodine Bejli, kad bih bolje razumeo ljudska bića", nastavi on. "Proveo sam šest decenija izučavajući složenosti pozitronskog mozga, i očekujem da ću provesti još petnaest do dvadeset mozgajući o istom problemu. Za sve to vreme, jedva da sam se pozabavio problemom ljudskog mozga koji je, dabome, neuporedivo složeniji. Postoji li kod ljudskih bića nešto iole nalik zakonima robotike? Ukoliko postoji, koliko tih zakona ima i mogu li se izraziti matematičkim putem. Ne znam.
<BR>&nbsp;&nbsp;&nbsp;&nbsp;&nbsp;Možda će se, međutim, jednog dana naći neko ko će biti u stanju da definiše zakone koji će se odnositi na ponašanje ljudskih bića, i ko će na osnovu njih moći, bar u najširem smislu, da predskaže budućnost; neko ko će znati šta stoji pred čovečanstvom, umesto da se samo, kao ja, bavi pukim nagađanjima, neko ko će umeti da stvari poboljša, umesto da se samo, kao ja, bavi pretpostavkama... Sanjam o utemeljivanju matematičkih načela za ono što volim da nazivam 'psihoistorijom' - ali jasno mi je da to nisam u stanju da postignem, i sumnjam da će iko ikada biti u stanju."
<BR>&nbsp;&nbsp;&nbsp;&nbsp;&nbsp;Glas mu lagano zamre i nastade tišina.
<BR>&nbsp;&nbsp;&nbsp;&nbsp;&nbsp;I Bejli je ćutao nekoliko trenutaka. "A šta je s vašim motivom za uništenje Jandera Panela, dr Fastolfe?" upita on konačno, veoma tiho.
<BR>&nbsp;&nbsp;&nbsp;&nbsp;&nbsp;Fastolf kao da je prečuo njegovo pitanje. U svakom slučaju, ništa nije odgovorio. "Denil i Žiskar ponovo nam javljaju da je sve u redu", primeti on. "Recite mi, gospodine Bejli, osećate li se sposobnim da krenemo dalje?"
<BR>&nbsp;&nbsp;&nbsp;&nbsp;&nbsp;"Kuda?" upita Bejli oprezno.
<BR>&nbsp;&nbsp;&nbsp;&nbsp;&nbsp;"Do susednog poseda. Tamo, u onom pravcu, preko livade. Da li vam boravak na otvorenom smeta?"
<BR>&nbsp;&nbsp;&nbsp;&nbsp;&nbsp;Bejli stisnu usne i pogleda u označenom pravcu, kao da odmerava posledice. "Verujem da ću izdržati. Nadam se da neće biti nikakvih neprilika."
<BR>&nbsp;&nbsp;&nbsp;&nbsp;&nbsp;Žiskar koji se nalazio dovoljno blizu da bi mogao čuti njegove reči, još mu se više približi; u očima mu se na dnevnoj svetlosti nije video nikakav odsjaj. Iako njegov glas nije izražavao ništa slično ljudskom osećanju, same njegove reči ukazivale su na to da je zabrinut. "Gospodine, smem li vas podsetiti da ste prilikom prispeća na ovu planetu imali ozbiljne tegobe?"
<BR>&nbsp;&nbsp;&nbsp;&nbsp;&nbsp;Bejli se okrete prema njemu. Šta god da je osećao prema Denilu, ma koliko topline da je unosio u svoj odnos prema robotima uopšte, zahvaljujući prethodnom druženju sa njim, u ovom slučaju tome nije bilo ni traga. Prema vidljivo primitivnijem Žiskaru osećao je blagu odbojnost. Ipak, nekoliko se trenutaka borio da savlada ljutnju koja je počela da se javlja u njemu. "Bio sam, momak, pomalo neoprezan tamo na brodu, jer sam bio previše radoznao. Iskusio sam nešto s čime se nikada ranije nisam suočio, a nisam imao vremena da se prilagodim. Ovo sada je nešto drugo."
<BR>&nbsp;&nbsp;&nbsp;&nbsp;&nbsp;"Nadam se, gospodine, da sada ne osećate nikakve tegobe? Mogu li biti sasvim siguran u to?"
<BR>&nbsp;&nbsp;&nbsp;&nbsp;&nbsp;"Osećam li tegobu ili ne", odgovori Bejli odlučno (nastojeći, istovremeno, da ne smetne s uma da robota pritiska Prvi zakon i da se on, Bejli, zapravo, trudi da bude učtiv prema jednoj metalnoj krntiji koja je u vidu imala jedino njegovu, Bejlijevu, dobrobit), "uopšte nije važno. Preda mnom je obaveza koju moram ispuniti, a ne mogu je ispuniti ukoliko ostanem stalno zatvoren."
<BR>&nbsp;&nbsp;&nbsp;&nbsp;&nbsp;"Vaša obaveza?" Žiskar to izreče kao da mu je ta reč bila sasvim nepoznata.
<BR>&nbsp;&nbsp;&nbsp;&nbsp;&nbsp;Bejli uputi brz pogled prema Fastolfu, ali je ovaj nemo stajao po strani, ne ispoljavajući ni najmanju nameru da se umeša. Kao da je sve to slušao pomalo nezainteresovano, kao da odmerava reakciju jednog robota određenog tipa na neku novu situaciju i poredi je sa varijabilama, konstantama i diferencijalnim jednačinama koje je samo on razumeo.
<BR>&nbsp;&nbsp;&nbsp;&nbsp;&nbsp;Odnosno, tako se, bar, Bejliju činilo. On oseti kako nelagodnost raste u njemu, prouzrokovana osećanjem da je i sam deo jednog takvog testa. "Želiš li da čuješ šta znači reč 'obaveza'?" upita on, sa vidljivom primesom oštrine u glasu, koje je i sam bio svestan.
<BR>&nbsp;&nbsp;&nbsp;&nbsp;&nbsp;"To, gospodine, znači 'nešto što mora biti učinjeno'", odgovori Žiskar.
<BR>&nbsp;&nbsp;&nbsp;&nbsp;&nbsp;"Tvoja je obaveza da poštuješ zakone robotike... I ljudska bića su takođe podložna izvesnim zakonima - koje, kako tvoj gospodar, dr Fastolf, maločas reče, moraju poštovati. I ja moram izvršiti svoju obavezu. Reč je o veoma važnoj stvari."
<BR>&nbsp;&nbsp;&nbsp;&nbsp;&nbsp;"Ali izići na Otvoreno kada vam..."
<BR>&nbsp;&nbsp;&nbsp;&nbsp;&nbsp;"Bez obzira na sve, to mora biti učinjeno. Moj sin će možda jednog dana krenuti na neku drugu planetu, daleko manje ugodnu od ove, i ostati do kraja svog veka da živi na Otvorenom. Ukoliko budem mogao, i ja ću poći s njim."
<BR>&nbsp;&nbsp;&nbsp;&nbsp;&nbsp;"Ali zbog čega biste to činili?"
<BR>&nbsp;&nbsp;&nbsp;&nbsp;&nbsp;"Rekao sam ti. Zbog obaveza koje stoje preda mnom."
<BR>&nbsp;&nbsp;&nbsp;&nbsp;&nbsp;"Ali gospodine, ne mogu se oglušiti o zakone. Možete li se vi oglušiti o svoje? Jer, moram vam napomenuti da..."
<BR>&nbsp;&nbsp;&nbsp;&nbsp;&nbsp;"Mogu odlučiti da se o njih oglušim, ali to ne činim - i ponekad je, Žiskare, ta prinuda jača."
<BR>&nbsp;&nbsp;&nbsp;&nbsp;&nbsp;Za trenutak zavlada tišina. "Da li biste se osetili povređenim ukoliko bih uspeo da vas ubedim da ne izlazite na Otvoreno?" upita Žiskar.
<BR>&nbsp;&nbsp;&nbsp;&nbsp;&nbsp;"Osetio bih se, ukoliko bi me to sprečilo da izvršim svoju obavezu."
<BR>&nbsp;&nbsp;&nbsp;&nbsp;&nbsp;"I to osećanje bilo bi jače od osećanja tegobe usled izlaska na Otvoreno?"
<BR>&nbsp;&nbsp;&nbsp;&nbsp;&nbsp;"Mnogo jače."
<BR>&nbsp;&nbsp;&nbsp;&nbsp;&nbsp;"Hvala vam, gospodine, što ste mi to objasnili", zaključi Žiskar, i Bejliju se učini da je na bezizražajnom robotovom licu ugledao odsjaj koji se mogao protumačiti kao zadovoljstvo. (Ljudska potreba da se sve svede na lični nivo bila je naprosto neverovatna.)
<BR>&nbsp;&nbsp;&nbsp;&nbsp;&nbsp;Žiskar se konačno pomeri u stranu, posle čega se oglasi i dr Fastolf. "Bilo je veoma zanimljivo, gospodine Bejli. Žiskaru je trebalo objasniti kako da svoja pozitronska kola usaglasi sa tri zakona, odnosno, bolje rečeno, kako da se, u svetlosti date situacije, njegova pozitronska kola usaglase međusobno. Sada mu je jasno kako treba da se ponaša."
<BR>&nbsp;&nbsp;&nbsp;&nbsp;&nbsp;"Primetio sam da Denil nije postavio nikakvo pitanje", odvrati Bejli.
<BR>&nbsp;&nbsp;&nbsp;&nbsp;&nbsp;"Denil vas poznaje", napomenu Fastolf. "Bio je već s vama i na Zemlji i na Solariji... Ali da krenemo? Ne moramo žuriti. Ukoliko osetite želju da malo zastanete, da predahnete, ili, čak, da se vratite, molim cas, odmah mi kažite."
<BR>&nbsp;&nbsp;&nbsp;&nbsp;&nbsp;"Svakako... Ali kakva je svrha ove šetnje? Budući da računate s tim da bih se mogao osetiti neprijatno, sigurno mi je ne predlažete bez nekog razloga."
<BR>&nbsp;&nbsp;&nbsp;&nbsp;&nbsp;"U pravu ste", odgovori Fastolf. "Pretpostavljam da biste želeli da vidite Janderovo telo."
<BR>&nbsp;&nbsp;&nbsp;&nbsp;&nbsp;"Da, svakako, mada ne mislim da će mi to biti od ikakve koristi."
<BR>&nbsp;&nbsp;&nbsp;&nbsp;&nbsp;"Siguran sam u to, ali, opet, imaćete priliku da o tome porazgovarate s osobom u čijem se privremenom posedu nalazio Jander u trenutku kada je došlo do tragedije. Verujem da biste voleli da o svemu popričate sa još nekim ljudskim bićem, osim sa mnom."
<BR>
<BR>&nbsp;&nbsp;&nbsp;&nbsp;&nbsp;22.
<BR>&nbsp;&nbsp;&nbsp;&nbsp;&nbsp;Fastolf lagano krenu napred, otkinu u prolazu list s jednog žbuna, presavi ga stavi u usta, i poče da ga gricka.
<BR>&nbsp;&nbsp;&nbsp;&nbsp;&nbsp;Bejli se radoznalo zagleda u njega. Kako su Svemirci mogli da nešto neobrađeno, nezagrejano i, čak, neoprano stave u usta, kada su se toliko plašili zaraze? Međutim, odmah se prisetio da na Aurori nije bilo (uopšte nije bilo?) patogenih mikroorganizama, ali Fastolfov gest, ipak, uprkos svemu, izazva kod njega odbojnost. Razume se, u tom osećanju odbojnosti nije moralo biti ničeg racionalnog, pomisli on kao da se pravda - a onda, odjednom, zateče sam sebe kako maltene nalazi opravdanje za Svemirce zbog njihovog stava prema Zemljanima.
<BR>&nbsp;&nbsp;&nbsp;&nbsp;&nbsp;Smesta se povukao. To je bilo nešto drugo! U pitanju su bila ljudska bića!
<BR>&nbsp;&nbsp;&nbsp;&nbsp;&nbsp;Žiskar ubrza i nađe se ispred njih, s desne strane, dok se Denil lagano gegao iza njih, držeći se njihovog levog boka. Aurorino narandžasto sunce (čiju boju Bejli jedva da je sada primećivao) blago mu je grejalo leđa, ne zasipajući ga grozničavo toplotom kao zemaljsko sunce leti (ali kakva je uopšte bila klima na Aurori, i koje je sada godišnje doba na ovom delu planete, zapita se on?)
<BR>&nbsp;&nbsp;&nbsp;&nbsp;&nbsp;Trava ili šta god da je bilo u pitanju (delovalo je kao trava), bila je, koliko se sećao, bujnija i mekša nego na Zemlji, ali je tle bilo tvrdo, kao da već duže vremena nije bilo kiše.
<BR>&nbsp;&nbsp;&nbsp;&nbsp;&nbsp;Kretali su se ka kući koja je stajala pred njima; po svoj prilici, bilo je to stanište osobe u čijem se privremenom posedu nalazio Jander.
<BR>&nbsp;&nbsp;&nbsp;&nbsp;&nbsp;Bejli je začuo šušanj neke životinje koja se, s njegove desne strane, provlačila kroz travu, veseli cvrkut ptice u krošnji drveta pozadi, i, svuda unaokolo, neodređeno zujanje insekata. Sve su to, pomisli Bejli, bili oblici života čiji su preci nekada živeli na Zemlji. Nije bilo načina da shvate da ovaj komadić tla na kome su živeli nije bio sav svet - vekovima unazad. Čak i trava i drveće nastali su od trave i drveća što su nekada rasli na Zemlji.
<BR>&nbsp;&nbsp;&nbsp;&nbsp;&nbsp;Samo je ljudskim bićima koja su živela na ovom svetu bilo poznato da nisu oduvek ovde, i da poreklo vode od Zemljana; međutim, da li su Svemirci zaista bili svesni toga, ili su to, naprosto, izbrisali iz svog uma? Da li će, možda, doći vreme kada se više ničega neće ni sećati? Kada se neće sećati sa kog sveta potiču, kao ni da je uopšte postojao takav svet?
<BR>&nbsp;&nbsp;&nbsp;&nbsp;&nbsp;"Dr Fastolfe", reče on odjednom, delimično i da bi razbio lanac misli što ga je sve više pritiskao, "još mi niste saopštili kakav biste to motiv mogli vi imati za uništenje Jandera."
<BR>&nbsp;&nbsp;&nbsp;&nbsp;&nbsp;"Da! Zaista! Nisam... Evo... Šta mislite, gospodine Bejli, zbog čega sam uložio toliko truda da bih postavio teorijsku osnovu za pozitronske mozgove humanoidnih robota?"
<BR>&nbsp;&nbsp;&nbsp;&nbsp;&nbsp;"Ne znam, zaista."
<BR>&nbsp;&nbsp;&nbsp;&nbsp;&nbsp;"Razmislite! Postavio sam sebi zadatak da stvorim robotski mozak koji će biti što sličniji ljudskom, i u tom pregalaštvu bilo je, čini mi se, nečeg poetskog..." Fastolf za trenutak zastade, i jedva primetan osmeh pretvori mu se u zlobno cerenje. "Znate, moje je kolege uvek zbunjivalo kada sam im govorio da neki zaključak, ukoliko nije poetski uravnotežen, ne može biti ni naučno utemeljen. Jednostavno su mi odvraćali da uopšte ne razumeju o čemu govorim."
<BR>&nbsp;&nbsp;&nbsp;&nbsp;&nbsp;"Bojim se da ni ja ne shvatam", primeti Bejli.
<BR>&nbsp;&nbsp;&nbsp;&nbsp;&nbsp;"Ali zato ja znam. Teško mi je da to objasnim, ali imam utisak da se razlog što sam ja, a ne moje kolege, uspeo u svom naumu, sastoji upravo u tome što sam pronašao objašnjenje koje je nemoguće izraziti rečima. Međutim, postao sam previše samouveren, a to je bio najbolji znak da treba da se spustim na zemlju. Da bih načinio nešto blisko ljudskom umu - ne znajući, pri tom, gotovo ništa o funkcionisanju ljudskog uma - morao sam napraviti intuitivni skok koji doživljavam kao poetski proboj... A taj intuitivni skok koji bi me doveo do humanoidnog pozitronskog mozga trebalo je, nedvosmisleno, da mi otvori put ka saznanjima i o samom ljudskom mozgu. Verovao sam da ću na taj način - stvaranjem veštačke inteligencije - u najmanju ruku načiniti bar mali korak prema psihoistoriji, o kojoj sam vam već govorio."
<BR>&nbsp;&nbsp;&nbsp;&nbsp;&nbsp;"Shvatam."
<BR>&nbsp;&nbsp;&nbsp;&nbsp;&nbsp;"Pod pretpostavkom da uspem da dođem do teorijske strukture humanoidnog pozitronskog mozga, bilo bi mi neophodno i humanoidno telo u koje bih ga smestio. Znate i sami, mozak ne može opstati sam po sebi. Između mozga i tela postoji jasan međuodnos, tako da bi humanoidni mozak u nehumanoidnom telu i sam, u izvesnoj meri, postao nehumanoidan."
<BR>&nbsp;&nbsp;&nbsp;&nbsp;&nbsp;"Sigurni ste u to?"
<BR>&nbsp;&nbsp;&nbsp;&nbsp;&nbsp;"Sasvim siguran. Dovoljno je da uporedite Denila i Žiskara."
<BR>&nbsp;&nbsp;&nbsp;&nbsp;&nbsp;"Znači, stvaranje Denila predstavljalo je pokušaj da unapredite svoja saznanja o ljudskom mozgu?"
<BR>&nbsp;&nbsp;&nbsp;&nbsp;&nbsp;"Baš tako. Na tome sam radio dvadeset godina, zajedno sa Sartonom. Susretali smo se sa brojnim neuspesima. Denil je bio naš prvi potpuni uspeh, i, razume se, zadržao sam ga zbog daljeg proučavanja, ali i zbog naklonosti koju sam osećao prema njemu." On se široko osmehnu, kao da je rekao nešto odista šaljivo. "Najzad, Denil je u stanju da shvati smisao osećanja dužnosti kod čoveka, dok, uprkos svim svojim vrlinama, Žiskar to nije. I sami ste se u to uverili."
<BR>&nbsp;&nbsp;&nbsp;&nbsp;&nbsp;"Kada je, pre tri godine, došao na Zemlju da sarađuje sa mnom, bio je to Denilov prvi zadatak?"
<BR>&nbsp;&nbsp;&nbsp;&nbsp;&nbsp;"Da, prvi važniji zadatak. Kada je Sarton ubijen, bio nam je potreban neko, poput robota, ko je bio mogao odoleti svim zemaljskim zaraznim bolestima, ali istovremeno, i neko ko dovoljno ličio na ljudsko biće, kako ne bi podstakao antirobotske predrasude Zemljana."
<BR>&nbsp;&nbsp;&nbsp;&nbsp;&nbsp;"Prosto neverovatna podudarnost: imati na raspolaganju Denila u pravom trenutku."
<BR>&nbsp;&nbsp;&nbsp;&nbsp;&nbsp;"Zar? Verujete u slučajnosti? Ja, vidite, smatram da se uvek, kada dođe do nekog tako izuzetnog dostignuća kao što je nastanak humanoidnog robota, gotovo istovremeno javi i potreba da se ono primeni. Sličnih potreba, po svoj prilici, često je bilo i pre no što je Denil nastao - ali budući da Denil nije postojao, morala su biti pronađena druga sredstva i drugi načini da se dati problemi razreše."
<BR>&nbsp;&nbsp;&nbsp;&nbsp;&nbsp;"Dr Fastolfe, jeste li konačno uspeli? Da li sada imate bolji uvid u funkcionisanje ljudskog mozga nego ranije?"
<BR>&nbsp;&nbsp;&nbsp;&nbsp;&nbsp;Fastolf je hodao sve sporije i sporije, i Bejli se potrudi da svoje korake prilagodi njegovim. Konačno su zastali, na pola puta između Fastolfovog i onog drugog gazdinstva. Za Bejlija je to bila kritična tačka, budući da je u oba pravca bio podjednako udaljen od pribežišta; međutim, ne želeći da izazove Žiskarovu reakciju, svim se silama trudio da suzbije rastući osećaj nelagodnosti. Nije hteo da nekim pokretom ili uzvikom - čak ni izrazom - natera Žiskara da mu pruži neželjenu pomoć. Nikako nije želeo da doživi da ga robot uzme u naručje i brže-bolje odnese u zaklon.
<BR>&nbsp;&nbsp;&nbsp;&nbsp;&nbsp;Fastolf kao da nije primećivao šta se zbiva sa Bejlijem. "Nije bilo druge nego da se nastavi sa razvojem nauke o mozgu. Ostalo je, međutim, mnogo velikih problema, koji možda nikad neće biti razrešeni, ali ipak, napredak je načinjen. Uprkos tome..."
<BR>&nbsp;&nbsp;&nbsp;&nbsp;&nbsp;"Da?"
<BR>&nbsp;&nbsp;&nbsp;&nbsp;&nbsp;"Uprkos tome, Aurora se ne zadovoljava čisto teorijskim proučavanjem ljudskog mozga. Upotreba humanoidnih robota proširila se do mere s kojom nisam spreman da se saglasim."
<BR>&nbsp;&nbsp;&nbsp;&nbsp;&nbsp;"Kao, na primer, onom prilikom na Zemlji?"
<BR>&nbsp;&nbsp;&nbsp;&nbsp;&nbsp;"Ne, bio je to usputni eksperiment s kojim sam se složio; on me je, čak, i opčinjavao. Da li bi Denil bio u stanju da zavara Zemljane? Ispostavilo se da je bio, mada, razume se, kada su roboti u pitanju, Zemljani baš nemaju preterano oštro oko. Denil ne bi mogao da obmane nikog na Aurori, iako bi, usuđujem se to da kažem, razvijeniji modeli u budućnosti i u tome možda uspeli. Međutim, pojavila se želja da se pred humanoidne robote postave i neki drugi zadaci."
<BR>&nbsp;&nbsp;&nbsp;&nbsp;&nbsp;"Kakvi?"
<BR>&nbsp;&nbsp;&nbsp;&nbsp;&nbsp;Fastolf se zamišljeno zagleda u daljinu. "Rekao sam vam već da je ovaj svet prepitom. Kada sam počeo da podstičem otvaranje novog doba u istraživanju i naseljavanju, nisam vođe video u otromboljenim Aurorancima, pa čak ni u Svemircima uopšte. Smatrao sam da je uputnije ohrabriti Zemljane da preuzmu vođstvo. S obzirom na to koliko im je svet užasan - izvinite - i na kratkoću životnog veka, ne bi imali šta da izgube. Bio sam siguran da bi oduševljeno pozdravili takvu priliku, pogotovo ukoliko bismo im pružili svu tehnološku pomoć. Govorio sam vam o tome pre tri godine, kada smo se susreli na Zemlji. Sećate li se?" On iskosa osmotri Bejlija.
<BR>&nbsp;&nbsp;&nbsp;&nbsp;&nbsp;"Sećam se sasvim dobro", odgovori Bejli mirno. "U stvari, pokrenuli ste kod mene tok misli čiji je ishod bio začetak jednog pokreta na Zemlji koji teži u tom pravcu."
<BR>&nbsp;&nbsp;&nbsp;&nbsp;&nbsp;"Zaista? Pretpostavljam da vam neće biti lako. Vi, Zemljani, patite od klaustrofilije: naprosto, zazirete od toga da iziđete izvan svojih zidova."
<BR>&nbsp;&nbsp;&nbsp;&nbsp;&nbsp;"Ipak, borimo se, dr Fastolfe. Naš pokret gaji nadu da će se uputiti u svemir. Moj sin je na čelu, i nadam se da će doći dan kada će povesti ekspediciju čiji će cilj biti naseljavanje nekog novog sveta. Ukoliko nam odista pružite tehnološku pomoć o kojoj govorite..." Bejli namerno ne dovrši rečenicu.
<BR>&nbsp;&nbsp;&nbsp;&nbsp;&nbsp;"Mislite, ukoliko vam stavimo na raspolaganje brodove?"
<BR>&nbsp;&nbsp;&nbsp;&nbsp;&nbsp;"I ostalu opremu. Da, dr Fastolfe."
<BR>&nbsp;&nbsp;&nbsp;&nbsp;&nbsp;"Ima dosta teškoća. Mnogi Auroranci ne žele da se Zemljani otisnu u svemir i nasele nove svetove. Strahuju od naglog širenja zemaljske kulture, njihovih Gradova nalik na košnice, njihove sklonosti ka zbrci." On, pomalo nelagodno, sleže ramenima. "Ali pitam se, što stojimo ovako, ovde? Pođimo."
<BR>&nbsp;&nbsp;&nbsp;&nbsp;&nbsp;Fastolf lagano krenu napred.
<BR>&nbsp;&nbsp;&nbsp;&nbsp;&nbsp;"Tvrdio sam da ne mora biti tako", nastavi on. "Ukazivao sam na činjenicu da naseljenici sa Zemlje ne bi bili Zemljani u sadašnjem smislu reči... Da se ne bi zatvarali u Gradove. Kada bi prispeli na novi svet, bili bi mnogo više nalik na naše očeve-utemeljivače. Postepeno bi uspostavili zadovoljavajuću ekološku ravnotežu i u svom pristupu stvarima bili bliži Aurorancima nego Zemljanima."
<BR>&nbsp;&nbsp;&nbsp;&nbsp;&nbsp;"Ali dr Fastolfe, ne bi li u tom slučaju postali žrtve istih slabosti koje su karakteristične za kulturu Svemiraca?"
<BR>&nbsp;&nbsp;&nbsp;&nbsp;&nbsp;"Možda ne bi... Učili bi na našim greškama... Ipak, reč je samo o akademskom pitanju, budući da se u međuvremenu dogodilo nešto što je čitav prigovor učinilo spornim."
<BR>&nbsp;&nbsp;&nbsp;&nbsp;&nbsp;"A to je?"
<BR>&nbsp;&nbsp;&nbsp;&nbsp;&nbsp;"Pojava humanoidnih robota. Vidite, postoje i oni koji humanoidne robote smatraju savršenim naseljivačima. Smatraju da bi oni mogli naseliti nove svetove."
<BR>&nbsp;&nbsp;&nbsp;&nbsp;&nbsp;"Ali oduvek ste raspolagali robotima. Mislite li da na takvu zamisao nikad niko nije ranije došao?"
<BR>&nbsp;&nbsp;&nbsp;&nbsp;&nbsp;"Razume se da jeste, ali nije bila izvodljiva. Obični, nehumanoidni roboti, gradili bi svet koji bi služio njihovim potrebama, i od njih se ne bi moglo očekivati da, bez neposrednog ljudskog nadzora, izgrade i svet koji bi bio po meri mnogo tananijih i mnogo zahtevnijih umova i tela ljudskih bića."
<BR>&nbsp;&nbsp;&nbsp;&nbsp;&nbsp;"Ipak, svet koji bi oni izgradili mogao bi poslužiti kao prihvatljiv model za ono što bi usledilo."
<BR>&nbsp;&nbsp;&nbsp;&nbsp;&nbsp;"Svakako, gospodine Bejli. Ipak - a to, takođe, može poslužiti kao dokaz da Aurora polako tone - danas među njenim žiteljima preovlađuje osećanje da takav, kako rekoste, prihvatljiv model, zapravo ne bi odgovarao njihovim najvišim očekivanjima... S druge strane, međutim, skupina humanoidnih robota, umom i telom onoliko bliska ljudskim bićima koliko je to uopšte moguće, uspela bi da izgradi svet koji bi, odgovarajući njima samima, neizbežno bio i po meri Auroranaca. Pratite li me?"
<BR>&nbsp;&nbsp;&nbsp;&nbsp;&nbsp;"Razume se."
<BR>&nbsp;&nbsp;&nbsp;&nbsp;&nbsp;"Tako bi savršeno izgradili taj svet da bi, kada sve bude obavljeno i moji sunarodnici najzad bili spremni da krenu, Auroranci naprosto trebalo samo zadatak da se sa jedne stare prebace na jednu novu Auroru. Auroranci, zapravo, nikad ne bi napustili svoj dom; samo bi se preselili u novi, gotovo istovetan starom, u kome bi nastavili lagano da trule. Pratite li me?"
<BR>&nbsp;&nbsp;&nbsp;&nbsp;&nbsp;"Shvatam kuda ciljate, ali pretpostavljam da Auroranci nemaju za to sluha."
<BR>&nbsp;&nbsp;&nbsp;&nbsp;&nbsp;"Možda." Verujem da bih mogao da ih ubedim, pod uslovom da me opozicija ne uništi politički, služeći se slučajem Jandera Panela. Uviđate li, sada, u čemu bi mogao biti moj motiv? Smatra se da sam se pridružio onima koji teže uništenju humanoidnih robota, u želji da onemogućim njihovu primenu u naseljavanju drugih svetova. Odnosno, tako bar tvrde moji neprijatelji."
<BR>&nbsp;&nbsp;&nbsp;&nbsp;&nbsp;Ovog puta bio je na Bejlija red da zastane i zamišljeno se zagleda u Fastolfa. "Rekao bih, dr Fastolfe, da je u najboljem Zemljinom interesu da vaša gledišta u potpunosti prevagnu."
<BR>&nbsp;&nbsp;&nbsp;&nbsp;&nbsp;"I u vašem ličnom interesu, gospodine Bejli."
<BR>&nbsp;&nbsp;&nbsp;&nbsp;&nbsp;"Slažem se: i u mom. Međutim, čak i ako se ja lično opredelim za jednu stranu, ostaje i dalje od životne važnosti za moj svet da dobije pristanak, ohrabrenje i pomoć da istraži svemir; da sačuvamo onoliko od našeg načina života koliko nama to odgovara; da ne budemo osuđeni da zauvek ostanemo prikovani za Zemlju, jer nas na njoj čeka samo propast."
<BR>&nbsp;&nbsp;&nbsp;&nbsp;&nbsp;"Neki od vas, pretpostavljam, trudiće se svim silama da ne maknu odande", odgovori Fastolf.
<BR>&nbsp;&nbsp;&nbsp;&nbsp;&nbsp;"Razume se. Možda, čak, velika većina. Ipak, bar neki među nama - što je moguće više nas - možda će ipak krenuti, pod uslovom da za to dobijemo dozvolu... Iz toga sledi da bi moja dužnost bila, ne samo kao predstavnika zakona jednog značajnog dela čovečanstva, već, naprosto, kao Zemljanina, da vam pomognem da spasete svoj ugled, bili vi krivi ili ne. Ipak, da bih se mogao svesrdno latili tog posla, neophodno je da budem načisto da li su optužbe protiv vas neosnovane."
<BR>&nbsp;&nbsp;&nbsp;&nbsp;&nbsp;"Razume se! Potpuno vas shvatam."
<BR>&nbsp;&nbsp;&nbsp;&nbsp;&nbsp;"Da li biste mi onda, u svetlosti onoga što ste mi rekli u vezi sa motivima koji vam se pripisuju, mogli još jednom potvrditi da niste počinili zločin za koji vas okrivljuju?"
<BR>&nbsp;&nbsp;&nbsp;&nbsp;&nbsp;"Gospodine Bejli", odgovori Fastolf, "savršeno mi je jasno da u ovoj stvari nemate baš mnogo izbora. Isto tako, svestan sam da bih vam, bez ikakvih posledica, mogao reći da sam kriv, i da biste se vi, zbog samog sebe kao i zbog nasušnih potreba vašeg sveta, potrudili da mi pomognete da tu činjenicu prikrijemo. Zapravo, da sam zaista kriv, mislio bih da bi bilo najuputnije da vam to i priznam, kako biste imali to u vidu i kako biste, znajući istinu, mogli uspešnije raditi na tome da spasete mene - i razume se, vlastitu kožu. Ali ne mogu to učiniti, jer sam zaista nevin. Koliko god da okolnosti govorile protiv mene, ja ipak nisam uništio Jandera. Nikad mi tako nešto nije ni palo na pamet."
<BR>&nbsp;&nbsp;&nbsp;&nbsp;&nbsp;"Nikad?"
<BR>&nbsp;&nbsp;&nbsp;&nbsp;&nbsp;Fastolf se setno osmehnu. "Oh, možda i jesam ponekad pomislio da bi za Auroru bilo mnogo bolje da nikad nije ni bilo one ingeniozne zamisli koja nas je dovela do stvaranja humanoidnog pozitronskog mozga - ili kada bi se ispostavilo da su takvi mozgovi nestabilni i podložni mentalnom samoisključivanju. Međutim, bile su to samo usputne, nasumične misli. Ni za jedan čas nisam se sasvim prepustio razmišljanju da se iz pomenutog razloga otarasim Jandera."
<BR>&nbsp;&nbsp;&nbsp;&nbsp;&nbsp;"U tom slučaju, moramo obezvrediti motive koje vam pripisuju."
<BR>&nbsp;&nbsp;&nbsp;&nbsp;&nbsp;"Odlično! Ali kako?"
<BR>&nbsp;&nbsp;&nbsp;&nbsp;&nbsp;"Tako što ćemo ih svesti na puku besmislicu. Kakvog bi smisla imalo uništiti Jandera? Mogu se načiniti novi humanoidni roboti. Na hiljade, milione njih."
<BR>&nbsp;&nbsp;&nbsp;&nbsp;&nbsp;"Bojim se, gospodine Bejli, da nije baš tako. Niko, osim mene, ne bi to bio u stanju da učini, a ja, opet, sve dok se razmišlja o tome da se pomoću robota izvrši naseljavanje drugih svetova, odbijam da učestvujem. Jandera više nema, i preostao je samo Denil."
<BR>&nbsp;&nbsp;&nbsp;&nbsp;&nbsp;"Ipak, i drugi bi mogli doći do sličnih saznanja."
<BR>&nbsp;&nbsp;&nbsp;&nbsp;&nbsp;Fastolf izvi obrve. "Baš bih voleo da vidim robotičara kome bi to pošlo za rukom. Moji neprijatelji osnovali su Institut za robotiku, sa jedinim ciljem da pronađu način za stvaranje humanoidnih robota, ali nemaju nikakvih izgleda na uspeh. U svakom slučaju, dosad nisu uspeli i siguran sam da neće ni uspeti."
<BR>&nbsp;&nbsp;&nbsp;&nbsp;&nbsp;Bejli se namršti. "Ukoliko ste vi jedini čovek kome je poznata tajna humanoidnih robota, i ukoliko vaši neprijatelji očajnički žude da je se dočepaju, ne mislite li da bi mogli pokušati da iz vas izvuku to znanje?"
<BR>&nbsp;&nbsp;&nbsp;&nbsp;&nbsp;"Razume se. Time što bi ugrozili moj politički položaj, ili time što bi izmajstorisali neku kaznu na osnovu koje mi više ne bi bilo dozvoljeno da nastavim svoj rad, čime bi i moja profesionalna karijera bila uništena, a u nadi da bi na taj način mogli da me nateraju da svoju tajnu podelim sa njima... Mogu čak da pokušaju da utiču na vladu da mi naredi da otkrijem svoju tajnu, pod pretnjom konfiskacije celokupne imovine, odlaska u zatvor - i ko zna čega još? Uprkos tome, odlučio sam da se ne predam - ni po koju cenu. Ali shvatate, ne bih želeo da do toga dođe."
<BR>&nbsp;&nbsp;&nbsp;&nbsp;&nbsp;"Da li su upoznati sa vašom odlukom da im se suprotstavite?"
<BR>&nbsp;&nbsp;&nbsp;&nbsp;&nbsp;"Nadam se. U tom pogledu, bio sam dovoljno jasan. Pretpostavljam da misle kako tvrdim pazar, da ne mislim ozbiljno to što kažem... Ali tako je, zaista."
<BR>&nbsp;&nbsp;&nbsp;&nbsp;&nbsp;"Ipak, ukoliko vam poveruju, moglo bi im pasti na pamet da preduzmu i oštrije mere."
<BR>&nbsp;&nbsp;&nbsp;&nbsp;&nbsp;"Šta time mislite da kažete?"
<BR>&nbsp;&nbsp;&nbsp;&nbsp;&nbsp;"Da vam ukradu dokumenta. Da vas otmu. Da vas podvrgnu mučenju."
<BR>&nbsp;&nbsp;&nbsp;&nbsp;&nbsp;Fastolf prsnu u glasan smeh i Bejli pocrvene. "Ne bih želeo da zvučim kao neko iz kakve otrcane hipertalasne drame, ali, ipak, jeste li razmotrili i takvu mogućnost?" upita on.
<BR>&nbsp;&nbsp;&nbsp;&nbsp;&nbsp;"Gospodine Bejli..." započe Fastolf. "Kao prvo, moji roboti pružaju mi punu zaštitu. Pokušaj da se domognu bilo mene, bilo mojih dokumenata, prouzrokovao bi pravi rat. Kao drugo, čak i ukoliko bi im to nekako pošlo za rukom, nijedan od mojih protivnika među robotičarima ne bi mogao podneti da svi saznaju da je jedini način da se domogne tajne humanoidnog pozitronskog mozga bio ili da je od mene ukrade, ili da je od mene izvuče pod prinudom. Profesionalni ugled takve osobe bio bi trenutno razoren. I kao treće, tako nešto se na Aurori još nije zbilo. I najmanji nagoveštaj nekog sličnog nasrtaja na mene istog časa bi vladu, kao i čitavo javno mnenje, okrenuo u moju korist."
<BR>&nbsp;&nbsp;&nbsp;&nbsp;&nbsp;"Zaista?" promrmlja Bejli, nemo sam sebe proklinjući što je prinuđen da dela u jednom svetu u čije se običaje ni izdaleka nije razabirao.
<BR>&nbsp;&nbsp;&nbsp;&nbsp;&nbsp;"Zaista. Verujte mi na reč. Čak bih voleo da se upuste u nešto tako melodramatično. Voleo bih da su dovoljno glupi da tako nešto makar i pokušaju. U stvari, gospodine Bejli, voleo bih kad bih vas mogao nagovoriti da odete k njima, da nekako zadobijete njihovo poverenje, i ubedite ih u korisnost napada na moj posed, ili na mene lično, negde iz zasede na pustom drumu - ili bilo šta slično tome, što, verujem, na Zemlji baš nije neuobičajeno."
<BR>&nbsp;&nbsp;&nbsp;&nbsp;&nbsp;"To baš nije moj stil, dr Fastolfe", odvrati Bejli kruto.
<BR>&nbsp;&nbsp;&nbsp;&nbsp;&nbsp;"Siguran sam u to, i stoga mi nije ni bila namera da vas nagovoram na tako nešto. Pored toga, verujte mi, ne bi to ni bilo dobro rešenje... Jer, ukoliko se ne potrudimo da ih navedemo na neki sličan samoubilački postupak, oni će, posmatrano sa njihovog stanovišta, pokušati nešto znatno pogodnije. Pokušaće, naime, da me unište glasinama."
<BR>&nbsp;&nbsp;&nbsp;&nbsp;&nbsp;"Kakvim glasinama?"
<BR>&nbsp;&nbsp;&nbsp;&nbsp;&nbsp;"Ne pripisuju mi oni samo uništenje jednog robota, mada je i to, samo po sebi, rđavo i, možda, sasvim dovoljno. Već se unaokolo mogu čuti šaputanja - zasad samo šaputanja - da je Janderovo ubistvo posledica nekog mog opita, i da kao takvo krije u sebi veliku opasnost. Kruže, naime, glasine da radim na programu brzog i efikasnog neutralisanja humanoidnih mozgova, tako da bih, kada oni konačno izgrade svoje humanoidne robote, zajedno sa svojim pristalicama, mogao sve da ih uništim, i na taj način sprečim Auroru da naseli nove svetove, prepuštajući čitavu Galaksiju svojim prijateljima Zemljanima."
<BR>&nbsp;&nbsp;&nbsp;&nbsp;&nbsp;"Ali to je puka izmišljotina!"
<BR>&nbsp;&nbsp;&nbsp;&nbsp;&nbsp;"Razume se da jeste. Rekao sam vam već da je u pitanju laž. Glupa, smešna laž. Takav program uništavanja robota čak je i teorijski nezamisliv - a ljudi iz Instituta za robotiku nisu ni blizu rešenja tajne humanoidnih robota. Ne bih bio u stanju da se upustim u takvo orgijanje, masovno uništenje robota, čak i kad bih to želeo. Naprosto, ne bih bio u stanju."
<BR>&nbsp;&nbsp;&nbsp;&nbsp;&nbsp;"Zar u tom slučaju čitava ta zamisao ne pada sama po sebi u vodu?"
<BR>&nbsp;&nbsp;&nbsp;&nbsp;&nbsp;"Na žalost ne, bar za izvesno vreme. Ma koliko sve to izgledalo blesavo, može da potraje dovoljno dugo da se javno mnenje okrene protiv mene, taman toliko koliko je dovoljno da, konačno, u vladi ostanem u manjini. Na kraju bi, razume se, svi shvatili da je reč o čistoj besmislici, ali tada bi bilo prekasno. Ne gubite takođe iz vida da bi Zemlja mogla izići iz svega toga kao žrtveno jagnje. Optužba da radim u korist Zemlje ima popriličnu težinu, i mnogi će, uprkos svom zdravom razumu, biti spremni da poveruju u tu glupost, naprosto stoga što ne vole ni Zemlju ni Zemljane."
<BR>&nbsp;&nbsp;&nbsp;&nbsp;&nbsp;"Zapravo, pokušavate da mi kažete kako raste neraspoloženje prema Zemlji?" primeti Bejli.
<BR>&nbsp;&nbsp;&nbsp;&nbsp;&nbsp;"Baš tako, gospodine Bejli", odgovori Fastolf. "I za mene i za Zemlju situacija postaje iz dana u dan sve gora, i veoma nam je malo vremena preostalo."
<BR>&nbsp;&nbsp;&nbsp;&nbsp;&nbsp;"Ipak, ne postoji li neki lakši način da im se to izbije iz glave?" (Sa izvesnim očajanjem Bejli pomisli da je, možda, Denil ipak u pravu u svojim procenama.) "Ukoliko biste odista poželeli da proverite postupak uništavanja humanoidnih robota, zbog čega biste to pokušali da izvedete na jednom robotu sa nekog tuđeg poseda, na robotu manje pogodnom za takav pokušaj? Pri ruci vam je bio Denil koji se nalazio na vašem sopstvenom gazdinstvu. Bio je u vašoj neposrednoj blizini, i u potpunosti je mogao odgovarati željenoj svrsi. Nije li on mogao poslužiti za proveru, ako su te glasine makar malo osnovane?"
<BR>&nbsp;&nbsp;&nbsp;&nbsp;&nbsp;"Ne, ne, nikog u to ne bih mogao ubediti. Svima je poznato da Denil predstavlja moj prvi uspeh, moj trijumf, i da ne bih bio spreman da ga uništim ni pod kakvim okolnostima. Prirodno bi bilo, stoga, da se okrenem Janderu. Svima bi to bilo jasno, i delovao bih kao budala kada bih bilo koga pokušao da ubedim da bi bilo prikladnije da žrtvujem Denila."
<BR>&nbsp;&nbsp;&nbsp;&nbsp;&nbsp;Nastavili su da koračaju, i uskoro se nađoše blizu svog odredišta. Bejli je ćutao, smrknutog lica i stisnutih usana.
<BR>&nbsp;&nbsp;&nbsp;&nbsp;&nbsp;"Kako se osećate, gospodine Bejli?" upita Fastolf.
<BR>&nbsp;&nbsp;&nbsp;&nbsp;&nbsp;"Ukoliko mislite zbog toga što sam na Otvorenom", odgovori Bejli tihim glasom, "nisam čak ni svestan gde se nalazim. Ali ukoliko imate u vidu dilemu sa kojom smo suočeni, mislim da sam onoliko blizu da od svega dignem ruke koliko bih to uopšte mogao biti - pod uslovom da mi ne preti kazna da budem izložen dejstvu ultrasonične odaje za ispiranje mozga." Bejli za trenutak poćuta. "Ipak, dr Fastolfe, zbog čega ste zatražili da baš ja dođem ovamo?" nastavi on žučno. "Zbog čega ste mi poturili ovaj posao? Šta sam vam učinio da tako postupite prema meni?"
<BR>&nbsp;&nbsp;&nbsp;&nbsp;&nbsp;"U stvari", odgovori Fastolf lagano, "to, pre svega, nije ni bila moja zamisao... Mogu samo dodati da sam bio očajan."
<BR>&nbsp;&nbsp;&nbsp;&nbsp;&nbsp;"Čija je to onda zamisao bila?"
<BR>&nbsp;&nbsp;&nbsp;&nbsp;&nbsp;"Prvi je to predložio vlasnik poseda na kome se sada nalazimo, a ja, moram priznati, nisam umeo da smislim ništa bolje."
<BR>&nbsp;&nbsp;&nbsp;&nbsp;&nbsp;"Vlasnik ovog poseda? Ali što bi on..."
<BR>&nbsp;&nbsp;&nbsp;&nbsp;&nbsp;"Ona."
<BR>&nbsp;&nbsp;&nbsp;&nbsp;&nbsp;"Dobro, dobro, zbog čega bi ona tako nešto predložila?"
<BR>&nbsp;&nbsp;&nbsp;&nbsp;&nbsp;"Oh! Smetnuo sam s uma, gospodine Bejli, da vam kažem da vas ona dobro poznaje... Eno je tamo, iščekuje nas."
<BR>&nbsp;&nbsp;&nbsp;&nbsp;&nbsp;Bejli zaprepašćeno pogleda put kuće.
<BR>&nbsp;&nbsp;&nbsp;&nbsp;&nbsp;"Jehosafata mu!" prošapta on.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
