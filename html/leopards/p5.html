<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>5.
<P>&nbsp;&nbsp;&nbsp;&nbsp;&nbsp;Smrkavalo se. Sunce mi je sijalo za leđima, i ja sam čas ulazio u duboku kosu senku koja je postajala ljubičasta, čas sam se ponovo nalazio na žućkastom, pomalo već riđem snegu. Strmina je bila potpuno gola, na njoj se može razviti velika brzina, ali sam znao da se dole, pred samom gomilom kamenja nalazi trambulina visoka metar i po, i odmah posle nje ću morati da skrenem naglo udesno, kako ne bih polomio skije ili noge. Prvi put sam čak morao da padnem na stranu, jer ništa pametnije nisam mogao da smislim. Gladak, bez i jedne prepreke, spust je smanjivao pažnju, visoki kedrovi bacali su pod noge sanke, i činilo mi se da se krećem po dlakavom telu ogromne morske svinje. Sada će već ubrzo... Ho-pa! Precizno obavljeno.
<BR>&nbsp;&nbsp;&nbsp;&nbsp;&nbsp;Zaustavio sam se i skinuo skije. Seo na veliki go kamen. Nisam hteo da se vraćam pređašnjim putem, a 'miki', kojim bih mogao da pozovem mobil sam, razume se, zaboravio da ponesem.
<BR>&nbsp;&nbsp;&nbsp;&nbsp;&nbsp;Jegerhauen se odavno nije video. On je ležao u dolini između dve planine, od kojih se jedna dizala tako visoko, da se sigurno videla i sa udaljenosti od sto kilometara odavde, a sa leve strane planine uzdizao se kameni greben. Sada, kada sam posmatrao planinu Jegerhauena, a kada mi je gomila kamenja bila za leđima, sa desne strane se plaveo kanjon, obrastao pinijama i jelama u svojoj tamnoj dubini, a sa leve strane, kao ogroman skamenjeni panj uzdizala sa planina sa glatkim strmim zidovima i pljosnatom zaravni na vrhu; ona nije bila visoka - ne više od dve stotine metara. Oko nje, lako se dižući, pružala se ograda širine dva-tri koraka. Ispod ograde bili su prašina, nekakve oštre grudve i još đavo će ga znati kakve neprijatnosti, zasute suvim, plitkim snegom. Ako bi se po toj ogradi obišao kameni panj i kada bi čovek mogao da prođe između njega i Jegerhauenske planine, onda bi moglo da se stigne pravo do kuće.
<BR>&nbsp;&nbsp;&nbsp;&nbsp;&nbsp;Shvatio sam da to ne treba raditi, da je jedna stvar spustiti se po potpuno čistom mestu skijama, a da je verati se po kamenju, a da čovek nijednom pre toga nije bio u planinama - sasvim druga stvar, ali sam se već verao po toj ogradi, pa sam još vukao na grbači i skije. I mada se ograda dizala sve više i više, nisam uopšte osećao strah. Kako sam to uopšte zaključio da moram da osetim strah? Smatrao bih se čak i srećnim, da nije bilo tih prokletih skija. Stalno sam ih prebacivao sa jednog ramena na drugo i psovao, jer je trebalo da ih bacim na samom početku. Malo me je uznemiravalo što je zid počeo da skreće u suprotnom pravcu od onog koji je bio meni potreban. Pojavile su se nekakve duboke pukotine, staza je na kraju postala tako neravna da sam odbacio skije i počeo da se verem gore, hvatajući se za ispupčenja i retko žbunje, koje na sreću nije bilo bodljikavo.
<BR>&nbsp;&nbsp;&nbsp;&nbsp;&nbsp;Brzo se smrkavalo. Stigao sam do vrha, legao stomakom na ivicu i, prebacujući noge na ravnu površinu, i nehotice se našao nosem okrenutim nadole. Br-rr-r... Zašto bih, u stvari, trebalo da se bojim? Po prvi put se verem po planinama i imam puno pravo da se malo preplašim, i neću uopšte da se spuštam odavde, ako ne pronađem neki komforniji način za spuštanje. Još jednom sam bacio pogled nadole i po prvi put požalio što ne znam ono, što znaju svi Jegerhauenovci.
<BR>&nbsp;&nbsp;&nbsp;&nbsp;&nbsp;Do sada još nisam razmišljao o tome, kakvo preimućstvo može da da čoveku to, što on zna svoju godinu. Kada bih ja sada znao - bilo bi mi jednostavno smešno da gledam dole, u tu pepeljastu maglu, koja se grabljivo prikradala ivici onog kamena na kome sam ležao. Pljunuo bih dole, ustao i krenuo pravo, preskačući pukotine. I bilo bi mi vraški lako. A reč je samo o običnoj šetnji po planinama, zadovoljstva radi. A šta da se kaže o međuplanetarnim ekspedicijama? Samo se po sebi razume da će ljudi, kojima nije preostalo još dugo, i sami da se odreknu od leta. Ma šta uopšte govorimo o kosmosu! I ovde, na sopstvenoj Zemlji, svako ko je imao nameru da otpočne neki veći rad, mogao je da uporedi vreme koje mu je neophodno da obavi posao sa godinama koje su mu preostajale. Ne bi više bilo nedovršenih umetničkih dela, napola napuštenih naučnih radova.
<BR>&nbsp;&nbsp;&nbsp;&nbsp;&nbsp;A teška oboljenja? Koliko se, sigurno, odvija brže proces ozdravljenja, ako čovek zna da će savladati tu bolest. Koliko će on snage sačuvati oslobodivši se od misli o potpuno mogućem tragičnom završetku. No, odista, kada bih sada bio slobodan - odmah bih pojurio na Kipar. I lutao bih posle toga po svim planinama i planetama Sunčevog sistema. Ali ja sebi nisam mogao da dozvolim tu i takvu raskoš. Jer, pored svega što smiruje, ipak i muči pomisao o tome da je deset, dvadeset, sto, dve stotine godina, koje su ti date - ništavno malo u poređenju sa onim koliko bi ti još hteo da proživiš. A to su već misli o sebi. Misli koje mogu da me obuzmu u celosti - barem na nekoliko dana. A ja to jednostavno nisam mogao. Svaki dan ove godine pripadao je njoj.
<BR>&nbsp;&nbsp;&nbsp;&nbsp;&nbsp;I sada se nalazimo ovde samo zato, što to želi ona. Ali, vreme je da krenem. Ustao sam, razume se, nisam se ispravio punim svojim rastom, i počeo da se probijam u pravcu, gde je, prema mojim barem predstavama, trebalo da se nalazi Jegerhauen.
<BR>&nbsp;&nbsp;&nbsp;&nbsp;&nbsp;A ono, što mi je odozdo ličilo na ravnu površinu kamenog panja, u stvari je bila neravna, rebrasta površina na kojoj su se šiljaste kamene gromade gomilale jedna na drugu, kao da ih je neko postavio jednu kraj druge, a posle su one stajale - stajale i pale na stranu. Planina, koju sam se spremao da vidim pred sobom, premestila se udesno, a za njom se pojavila druga, gotovo ista takva. Put mi je pregrađivala pukotina, koja istina i nije bila šira od dva metra, ali je za mene i to bilo sasvim dovoljno, da se odreknem ideje da je preskočim. Odlučio sam da krenem duž nje, sa tim da je preskočim čim postane uža. Ali proklete pukotine su se množile, deleći se čas na dve, čas opet na još veći broj, i umesto da se prebacim preko nje i skrenem udesno, mirno sam krenuo u potpuno suprotnom pravcu. Sunce je već bilo zašlo. Znao sam da kuća nije udaljena više od pet kilometara pravom linijom i nisam se mnogo uzbuđivao. Jedino je loše, ako je Sana već doletela kući i sada me čeka. Jer trebaće još da se spustim odavde. I kako to da nisam sa sobom poneo 'mikija'? Mogao bih barem nešto da je slažem. Smirio bih je.
<BR>&nbsp;&nbsp;&nbsp;&nbsp;&nbsp;U pomrčini mi se učinilo da je pukotina postala plitka, i nogama sam spuzao u nju. Dno je bilo blizu. Morao sam da spustim ruke, i našao sam se u kamenom jarku dubokom tri metra. Dno kao da se dizalo, i krenuo sam napred.
<BR>&nbsp;&nbsp;&nbsp;&nbsp;&nbsp;Naglo se smračilo. Shvatio sam da su se zatamnili zasneženi vrhovi. Počeo sam da se krećem brže. Udesno. Još jednom udesno. Ruke već hvataju ivicu pukotine. Sada samo obići omanju pukotinu u zidu, da se oslonim nogama...
<BR>&nbsp;&nbsp;&nbsp;&nbsp;&nbsp;Sigurno sam odmah došao sebi, jer je nebo, koje sam video nad glavom, sačuvalo pepeljasto-plavičasti odsjaj. Zvezde su bile krupne i nepokretne. Glava me je bolela. Počeo sam da pokrećem ruke i noge da bih proverio da se nije možda kojim slučajem desilo nešto još gore od toga, i tada sam osetio da počinjem da propadam, klizim još dublje. Zario sam ruke u zemlju, ali je ona bila prekrivena izdajnički tankom ledenom skramicom. Tada sam se oslonio nogama i glavom o zidove pukotine, i zauzeo pomalo statički položaj.
<BR>&nbsp;&nbsp;&nbsp;&nbsp;&nbsp;Led pod mojom rukom je počeo da se topi. Na moju sreću, on je bio jako tanak, i odlučio sam da istopim jedno parče, da bih mogao da ustanem na noge i dovučem se do ivice pukotine. Stavio sam dlanove na led. Postalo mi je još hladnije. Konačno sam pod rukama napipao neravan kamen. Oprezno sam kleknuo. Da, stvari su loše stajale, kako sam to potpuno mirno zapazio. Zid, koji mi se učinio pravim, u stvari se kretao pod uglom, nadnoseći se nad mene. No pa šta, videćemo kako će stvari dalje da se odvijaju. Malo sam se pridigao i zamro na polusavijenim nogama.
<BR>&nbsp;&nbsp;&nbsp;&nbsp;&nbsp;Na tri metra nad mojom glavom izvijalo se nešto crno i nečujno.
<BR>&nbsp;&nbsp;&nbsp;&nbsp;&nbsp;Zabio sam se u ugao. Bio sam nenaoružan. Nalazio sam se u nacionalnom parku, gde su postojali i risovi, i snežni altajski leopardi, i ostala nečist iz porodice leoparda, koju su ovde, neke čudne egzotike radi, razmnožili besposleni zoolozi.
<BR>&nbsp;&nbsp;&nbsp;&nbsp;&nbsp;Na kraju mi je dojadilo da čekam kada će se na mene baciti taj neko iz grabljive porodice. Pridigao sam se i počeo da ga razgledam.
<BR>&nbsp;&nbsp;&nbsp;&nbsp;&nbsp;On je nastavio da se kreće, ne spuštajući se niže, kao da je to bila glava ogromne zmije, koja vrti i gleda me i mirno se njiše, trudeći se da odgonetne sa koje sam strane ukusniji. Tada sam primetio da se na ivici, iznad toga što se njihalo, nalazilo još nešto tamno na pozadini zvezda. Najverovatnije je da se to njiše rep neke velike životinje, koja se nadnela nad raselinu. Pa da, mačke uvek lupaju repom kad se ljute. Čak i ako su to velike i jake divlje mačke.
<BR>&nbsp;&nbsp;&nbsp;&nbsp;&nbsp;Mačka, a najpre će biti da je to bio ris koji je sedeo, nagnuo je ka meni malo svoju njušku, koja je bila mnogo svetlija od okolnog njegovog krzna, i počeo da lupa svojim debelim repom po zidu.
<BR>&nbsp;&nbsp;&nbsp;&nbsp;&nbsp;Zašto me nije napadao? Da nije sit, šta li? Ili ga mrzi da skače.
<BR>&nbsp;&nbsp;&nbsp;&nbsp;&nbsp;Imao sam želju da poskočim i da mu se uhvatim za rep.
<BR>&nbsp;&nbsp;&nbsp;&nbsp;&nbsp;I tada sam shvatio da to uopšte nije nikakav leopard, već jednostavno čovek, koji sedi, stavivši bradu na koleno i maše drugom nogom.
<BR>&nbsp;&nbsp;&nbsp;&nbsp;&nbsp;Najednom sam bukvalno eksplodirao.
<BR>&nbsp;&nbsp;&nbsp;&nbsp;&nbsp;"Ehej!" zaurlao sam i trgao se od neuotičajeno gromkog zvuka. "Šta to tamo radite?"
<BR>&nbsp;&nbsp;&nbsp;&nbsp;&nbsp;Onaj tamo gore je uzdahnuo, privukao nogu i odgovorio mi, ozbiljnim dečijim glasom:
<BR>&nbsp;&nbsp;&nbsp;&nbsp;&nbsp;"Spasavam vas."
<BR>&nbsp;&nbsp;&nbsp;&nbsp;&nbsp;Zagledao sam se uvis. Glas je pripadao devojčici staroj jedno dvanaest, najviše četrnaest godina.
<BR>&nbsp;&nbsp;&nbsp;&nbsp;&nbsp;Nemam ništa protiv toga da budem spasavan, i to što je moguće brže.
<BR>&nbsp;&nbsp;&nbsp;&nbsp;&nbsp;"Zašto mi onda ne bi bacili konopac?"
<BR>&nbsp;&nbsp;&nbsp;&nbsp;&nbsp;Odozgo se ponovo začuo lak uzdah. Kao da me je neko učio osnovama lepog ponašanja.
<BR>&nbsp;&nbsp;&nbsp;&nbsp;&nbsp;"Vi me za to još niste zamolili."
<BR>&nbsp;&nbsp;&nbsp;&nbsp;&nbsp;"No, onda ću zamoliti."
<BR>&nbsp;&nbsp;&nbsp;&nbsp;&nbsp;"A šta ću dobiti za to?" Ocenio sam nastalu situaciju.
<BR>&nbsp;&nbsp;&nbsp;&nbsp;&nbsp;"Ja sam drevan, moćan džin", počeo sam grobnim glasom. "Sedim ovde tri hiljade godina. Prvih hiljadu godina sam imao nameru da onoga, ko me oslobodi, načinim najlepšim čovekom na zemlji. Ali - niko nije došao. Dugih hiljadu godina sam maštao o tome da ću svom oslobodiocu pokloniti dug, večiti život - onoliko dug koliko to on poželi. I ponovo niko nije došao. Kada je počela da ističe treća hiljada, doneo sam odluku da će onaj ko me spase, zauzeti moje mesto za večita vremena. Bacaj konopac, a u znak zahvalnosti baciću te u ovu jarugu."
<BR>&nbsp;&nbsp;&nbsp;&nbsp;&nbsp;"Važi", dosta ravnodušno je rekao glas i na glavu mi je pao kraj debelog konopca.
<BR>&nbsp;&nbsp;&nbsp;&nbsp;&nbsp;Cimnuo sam ga - bio je čvrst. Izvukao sam se.
<BR>&nbsp;&nbsp;&nbsp;&nbsp;&nbsp;Stajala je na kamenu, i našli smo se bukvalno oči u oči. Jedino što sam mogao da vidim u pomrčini, bile su oči, i bez toga ogromne, pa još opcrtane crnom bojom, tako da je izgledalo da na licu, pored očiju i nema ničeg drugog. Nisam pogrešio što se tiče uzrasta - imala je četrnaest godina, ni u kom slučaju više.
<BR>&nbsp;&nbsp;&nbsp;&nbsp;&nbsp;"No?" rekla je.
<BR>&nbsp;&nbsp;&nbsp;&nbsp;&nbsp;Slegao sam ramenima, bez nekog entuzijazma je dograbio u ruke i poneo ka reselini.
<BR>&nbsp;&nbsp;&nbsp;&nbsp;&nbsp;Verovatno ju je bolelo kada sam je stegao svojim šapama, jer sam bio promrzao i pokreti su mi bili nagli i grubi. Ali ona mi ništa nije rekla, samo se ukočila i zatvorila oči. Tada sam video da su ono što mi se učinilo da je boja, bile u stvari neprirodne, kao u Elefantusa trepavice.
<BR>&nbsp;&nbsp;&nbsp;&nbsp;&nbsp;Osećao sam da radim nešto pogrebno i spustio sam je na kamen. Sam sam čučnuo pred njom:
<BR>&nbsp;&nbsp;&nbsp;&nbsp;&nbsp;"Jesi li se preplašila?"
<BR>&nbsp;&nbsp;&nbsp;&nbsp;&nbsp;Resko je digla podbradak:
<BR>&nbsp;&nbsp;&nbsp;&nbsp;&nbsp;"Na jezicima drevnog istoka 'džin' označava ne samo 'čarobnjaka', već i..."
<BR>&nbsp;&nbsp;&nbsp;&nbsp;&nbsp;"Budalu", završio sam.
<BR>&nbsp;&nbsp;&nbsp;&nbsp;&nbsp;"Hladno ti je?" upitala me je.
<BR>&nbsp;&nbsp;&nbsp;&nbsp;&nbsp;"Hladno", nisam video smisla da se pretvaram.
<BR>&nbsp;&nbsp;&nbsp;&nbsp;&nbsp;"Letimo u Kolibu. Nemam sa sobom ništa."
<BR>&nbsp;&nbsp;&nbsp;&nbsp;&nbsp;"Spasilac!" rekao sam.
<BR>&nbsp;&nbsp;&nbsp;&nbsp;&nbsp;Nije se potrudila čak ni da mi odgovori.
<BR>&nbsp;&nbsp;&nbsp;&nbsp;&nbsp;"A šta je to Koliba?"
<BR>&nbsp;&nbsp;&nbsp;&nbsp;&nbsp;"Naša baza." Krenula je prema mobilu koji je lebdeo na pola metra nad kamenjem.
<BR>&nbsp;&nbsp;&nbsp;&nbsp;&nbsp;'Odista interesantno, kakav je to dečiji vrtić tamo u planinama?' pomislio sam. I tada sam se setio da me čekaju, da ni u kakvu Kolibu ne mogu da letim i da avanture te noći moraju da se završe.
<BR>&nbsp;&nbsp;&nbsp;&nbsp;&nbsp;"Slušaj", rekao sam, prišavši i nalaktivši se na čvrstu ivicu mobila. "Ja bih morao da idem kući."
<BR>&nbsp;&nbsp;&nbsp;&nbsp;&nbsp;"Mama se sekira?"
<BR>&nbsp;&nbsp;&nbsp;&nbsp;&nbsp;"Ne", rekao sam. "Ne mama. Žena." I sam sam se začudio svojim rečima.
<BR>&nbsp;&nbsp;&nbsp;&nbsp;&nbsp;Nazvao sam Sanu ženom. Po prvi put sam je nazvao ženom. Ranije sam je nazivao - Moja Sana. Ali sam je zbog nečega pred tom devojčicom nazvao ženom. Bolje da nisam ništa ni govorio.
<BR>&nbsp;&nbsp;&nbsp;&nbsp;&nbsp;Pogledao sam svog spasioca. Oči su joj postale još veće i njihovi uglovi su se preplašeno digli. Brzo je uletela u mobil.
<BR>&nbsp;&nbsp;&nbsp;&nbsp;&nbsp;"Evo", rekla je pruživši mi sivkastu kutiju fona. "Povežite se sa Jegerhauenom."
<BR>&nbsp;&nbsp;&nbsp;&nbsp;&nbsp;Mahinalno sam uzeo kutiju. Jegerhauen... Sada ću doleteti tamo i svi će početi da se brinu za mene. Sana će ustati, ako je ove noći uopšte i legla, probudiće Elefantusa i sve društvo njegovih robota, uključujući tu i Pateri Pata, i oni će svi zajedno da mi se podsmevaju, čuvajući me od svih oboljenja koje sam mogao da dobijem lutajući noću po planinama.
<BR>&nbsp;&nbsp;&nbsp;&nbsp;&nbsp;"Ko je to? Ko je to?" glas, mlad, pun uznemirenosti, glas Moje Sane ispunio je mali mobil. Uključite ekran! Ko se to javlja?
<BR>&nbsp;&nbsp;&nbsp;&nbsp;&nbsp;"To sam ja", razume se, potrudio sam se da mi glas zvuči što je moguće veselije i mirnije. "Malo sam zalutao, ali su me spasli pre nego što sam i uspeo da se preplašim ili da se smrznem."
<BR>&nbsp;&nbsp;&nbsp;&nbsp;&nbsp;"Već si u Kolibi?"
<BR>&nbsp;&nbsp;&nbsp;&nbsp;&nbsp;"Da", rekao sam, "ne uznemiravaj se. Već sam u Kolibi. Sada ću popiti kafu i krenuću kući."
<BR>&nbsp;&nbsp;&nbsp;&nbsp;&nbsp;"Ne, ne", brzo se pobunila. "Ni ne pomišljaj da kreneš noću. Čekam te na doručak."
<BR>&nbsp;&nbsp;&nbsp;&nbsp;&nbsp;"Nećeš se brinuti?"
<BR>&nbsp;&nbsp;&nbsp;&nbsp;&nbsp;"Sada sam mirna za tebe. Jer, tamo je Il."
<BR>&nbsp;&nbsp;&nbsp;&nbsp;&nbsp;"No, onda laku noć."
<BR>&nbsp;&nbsp;&nbsp;&nbsp;&nbsp;"Laku noći, dragi."
<BR>&nbsp;&nbsp;&nbsp;&nbsp;&nbsp;Držao sam još malo u rukama kutiju, toplu od Saninog glasa, posle sam se okrenuo prema mojoj saputnici i potrudio se da na svom licu pokažem da eto, nisam ni za šta kriv, jednostavno mi je sudbina takva da danas mogu da posetim tu Kolibu. Ali izraz njenog lica bio je tužan i strog, ona više nije prihvatala moju igru i kao da mi je prepuštala pravo da odlučujem šta jeste, a šta opet nije pošteno.
<BR>&nbsp;&nbsp;&nbsp;&nbsp;&nbsp;Tada sam se uozbiljio i odmah primetio da ona uopšte nije bila devojčica, već devojka, ali veoma mlada. Zaželeo sam da je upitam kako se zove i koliko joj je godina, jer sam odjednom osetio nekakvu tugu zbog toga što ćemo eto sada nekuda odleteti, ona će me predati na ruke nekim tuđim ljudima, nalik na one koji su me lečili i više se nikada nećemo videti. Bilo bi odista suviše podlo zalutati po drugi put na istom mestu.
<BR>&nbsp;&nbsp;&nbsp;&nbsp;&nbsp;U međuvremenu smo se digli u vazduh. Sela je na pod i sedela je tako, ispruživši noge i oslonivši se leđima o elastičan, ugnut zid. Seo sam preko puta nje i zauzeo istu pozu. Tada je ona privukla noge, obgrlila kolena rukama i stavila na njih bradu - upravo onako, kao onda, na ivici pukotine. Počeo sam da je razgledam, jer do tada izuzev očiju ništa nisam uspeo da zapazim.
<BR>&nbsp;&nbsp;&nbsp;&nbsp;&nbsp;Kosa joj je bila crna, bujna, i bilo je toliko, da joj nije bila potrebna nikakva kapa. Lice joj je bilo opušteno nadole i nisam mogao da ga razgledam kako treba. Zglavci ruku su joj bili tanki, koliko je to moglo da se vidi pod crnim trikoom koji ju je celu obavijao od vrhova prstiju do podbratka. Preko trikoa je imala samo lak srebrnasti prsluk, pre lepote radi i zbog džepova, jer je triko specijalne namene održavao neophodnu temperaturu, i u njemu je čovek mirne duše mogao da se lagodno šeta čak i na severnom polu.
<BR>&nbsp;&nbsp;&nbsp;&nbsp;&nbsp;Najednom sam osetio nepodnošljivu tugu: eto danas za vreme doručka ću je se setiti - a čega ću moći da se setim? Da je bila u crnom. I samo to. A ako me ona sada upita: kakva je ona, koju ste nazvali svojom ženom i koje ste se posle uplašili? Odgovoriću joj, sva je u belom sa zlatnim. Eto, to bi bilo sve. Nisam umeo da vidim u ljudima ono po čemu oni žive, već sam video samo ono što je bilo na njima. I to ne zbog jedanaestogodišnjeg zatočeništva. Jednostavno nisam umeo. Da rastavim robota na šrafove sam umeo, a kada je stvar dolazila do čoveka... Evo, sedi preda mnom sada čovek. Ne moram baš da ulazim mnogo u njegovu dušu. Ali misao o tome, da kada bih čak i poželeo, svejedno ništa ne bih uspeo, ta misao me je mučila, kao da sam bio svestan svoje manje vrednosti. I ja sam stavio glavu na kolena i čak sam, čini mi se, počeo nešto da mumlam. Kada bih mogao da pobegnem odavde. I zašto sam se to obradovao mogućnosti da provedem noć na nepoznatom mestu? Doleteću, i otpočeće žurba, počeće da me razgledaju i mirišu sa svih strana, trudeći se da mi pomognu, i radiće sve to nevešto, gore od robota, i prokletom brzinom, koju su već odavno prestali čak i da zapažaju. Ali u toj žurbi ću osećati stalan, iako i nehotični prekor što im oduzimam vreme.
<BR>&nbsp;&nbsp;&nbsp;&nbsp;&nbsp;Mek trzaj - mobili je ležao na zemlji. Izvukao sam se iz njega i ćutke pružio ruku toj devojčici, trudeći se da to uradim sa poštovanjem, kao da je ona bila dama stara sto i pedeset godina. Pripremio sam se već da se oprostim i uvučem nazad u mobil, ali sam se zadržao delić sekunde, da bih udahnuo više vazduha - nalazili smo se na visini od najmanje tri i po kilometra.
<BR>&nbsp;&nbsp;&nbsp;&nbsp;&nbsp;Mesec je već bio izašao. Ono što sam ugledao bilo je do te mere neočekivano, da sam odlučio i zaključio da uopšte više neću da razmišljam ni o čijem tako vremenu, sve dok barem na brzu ruku ne pregledam gde se nalazim.
<BR>&nbsp;&nbsp;&nbsp;&nbsp;&nbsp;Do vrha planine preostajalo je još jedno četrdeset metara. Ovde je ona bila pedantno isklesana sa svih strana, tako da se tu nalazila prstenasta galerija široka jedno pet metara; kamene kupe nalazile su se na toj ravni. Svaki ugao, koji je kao romb bio uperen napred, imao je prozor na desnoj površini i vrata na levoj, pri čemu je sve to bilo zatvoreno štitovima od titana. Sigurno je očekivana bura.
<BR>&nbsp;&nbsp;&nbsp;&nbsp;&nbsp;U udubljenju između dva susedna ugla zapazio sam još jedan mobil i figuru mehaničkog robota koji je čuvao stražu kraj njega. Prema svemu, to je bila remontno-energetska baza mobila posebne namene.
<BR>&nbsp;&nbsp;&nbsp;&nbsp;&nbsp;Vrata na najbližem uglu su se pomerila nekako neočekivano u stranu, i usledio je tako galantan poziv pokretom ruke da uđem, iz koga sam mogao da shvatim da ugleđeno ponašanje za nju ne predstavlja nikakvo čudo. Tužno sam se osmehnuo. Ona, ispostavlja se, ima vremena čak i da koketira. Nisam hteo da se objašnjavam i jednostavno sam načinio pokret koji je označavao suprotno.
<BR>&nbsp;&nbsp;&nbsp;&nbsp;&nbsp;Začudila se. U tom čuđenju je bilo nečeg nadmenog, što nije podnosilo protivljenje. Razumljivo, jer se na protivljenje troši dragoceno vreme...
<BR>&nbsp;&nbsp;&nbsp;&nbsp;&nbsp;"Izvinite molim vas", rekao sam što sam mogao učtivije, "ali moram da se vratim u Jegerhauen. Moje prisustvo ovde nije baš neophodno, i zbog toga smatram da nemam prava da oduzimam dragoceno vreme stanovnicima ove 'Kolibe'."
<BR>&nbsp;&nbsp;&nbsp;&nbsp;&nbsp;Savila je glavu u stranu, i prinevši prst nosu, brzo prevukla njim po njemu od vrha ka prekonosnici, kao da se skotrljala na sankama - fiju!
<BR>&nbsp;&nbsp;&nbsp;&nbsp;&nbsp;"Volite li kačamak sa medveđim čvarcima?" upitala je.
<BR>&nbsp;&nbsp;&nbsp;&nbsp;&nbsp;Tada sam i ja sagao takođe glavu i pogledao je. Mršava, sva u crnom, sa ogromnom šubarom crne kao gar kudrave kose koju je nemoguće strpati ni pod kakvu kapu - dragi punoglavac. Dobro. U tvojim godinama ti, verovatno, elementarna činjenica izvlačenja nepovezane budale iz ledenog jarka izgleda još malo pa kao pravi podvig. Hajde, pođimo.
<BR>&nbsp;&nbsp;&nbsp;&nbsp;&nbsp;Vrata su se otvorila, i umesto očekivanog sjaja luminatora, pred sobom sam ugledao kvadratni otvor, u kome je plamtela prava pravcata vatra. Nikakvih drugih izvora svetlosti u sobi nije bilo. Nikako nisam mogao da se setim kako se zove taj uređaj. Zidovi su me potresli isto toliko, ništa manje. Bili su načinjeni od složenih golih brvana sa tragovima grubog poliranja. Ista je takva bila i tavanica. Na podu su se valjale ogromne životinjske kože - njuška uz njušku. Duboke fotelje, takođe od drveta, bile su prevučene pravom pravcatom kožom. Kraj vatre je stajao čovek. Bio je obučen isto kao i ona, i isti srebrnasti prsluk mu je bio prebačen preko crnog trikoa. Bio je visok i začuđujuće mlad, iako to i nije padalo u oči zbog predivne crne brade, koja ga je činila sličnim kapetanu Nemu, dok je ovaj još bio princ Dakar. Sada mi je bilo jasno ko je ko. To je bio njen brat. To je i bio Il, o kome mi je govorila Sana. Okrenuo sam se prema svojoj saputnici.
<BR>&nbsp;&nbsp;&nbsp;&nbsp;&nbsp;"Ovo je Ramon", rekla je, "i, molim te, bez ikakvog šegačenja - on se danas ionako dosta napatio."
<BR>&nbsp;&nbsp;&nbsp;&nbsp;&nbsp;Pored nas se našao još jedan čovek, divan debeljko sa njuškom koja se smeškala, a na toj njušci se jasno videlo da je on pravi pravcati mediokritet. U koledžu smo takve zvali 'kretenčići'.
<BR>&nbsp;&nbsp;&nbsp;&nbsp;&nbsp;Ramon, Jegerhauen. Znala je ko sam i odakle sam. Odista, interesantno.
<BR>&nbsp;&nbsp;&nbsp;&nbsp;&nbsp;Prvi je prišao njen brat.
<BR>&nbsp;&nbsp;&nbsp;&nbsp;&nbsp;"Ovo je - Tuan", predstavila mi ga je, i osetio sam čvrsti stisak ruke u trikou. "Instruktor alpinističkog nacionalnog parka i specijalista za fonsku aparaturu."
<BR>&nbsp;&nbsp;&nbsp;&nbsp;&nbsp;Znači, to nije onaj Il, koga je poznavala Sana. Odista, šta je to moglo da bude opšte između nje i tog bradatog mladića? No, pre će biti da je Il - onaj, koji upravo ustaje iz fotelje, u crnoj jakni od jelenske kože i belim okovratnikom, sa brkovima i bradom, kao u kardinala Rišeljea i pepeljastim loknama koje su padale po ramenima. Taj je jedno deset godina stariji od Tuana. Kako ga to nisam zapazio?
<BR>&nbsp;&nbsp;&nbsp;&nbsp;&nbsp;"Lakost, naš kibermehaničar i tehnički bog, istovremeno najelegantnija brada Sunčanog sistema (čvrga bratu) i autor 'Leoparda'."
<BR>&nbsp;&nbsp;&nbsp;&nbsp;&nbsp;Nisam znao šta je 'Leopard' - simfonija, autoportret ili recept koktela, ali sam zbog nečega stegao lak, čvrsti dlan sa nehotičnim poštovanjem.
<BR>&nbsp;&nbsp;&nbsp;&nbsp;&nbsp;"A ovo je Džošua, ali ga svi mi zovemo Džabža, on je to sam smislio. On nas sve leči, hrani, oblači i briše nam noseve."
<BR>&nbsp;&nbsp;&nbsp;&nbsp;&nbsp;Tako sam otprilike i zamišljao njegove funkcije. Dlan mu je otprilike bio jedan i po put širi nego dug.
<BR>&nbsp;&nbsp;&nbsp;&nbsp;&nbsp;Osvrnuo sam se da vidim još nekoga, ali se ispostavilo da u sobi nije bilo više nikog.
<BR>&nbsp;&nbsp;&nbsp;&nbsp;&nbsp;"Nikog drugog ovde i nema." Moje misli su bile pogođene. "A Il - to sam ja."
<BR>&nbsp;&nbsp;&nbsp;&nbsp;&nbsp;Poklonili smo se jedno drugome.
<BR>&nbsp;&nbsp;&nbsp;&nbsp;&nbsp;"A sada, Džabža, Džabža, carujte", podviknula je Il, skočivši na kožu kraj same vatre. "Smrzli smo se. Potrebno nam je nešto jače."
<BR>&nbsp;&nbsp;&nbsp;&nbsp;&nbsp;Sela je, prekrstivši noge i ispruživši dlanove prema vatri. Začudili su me njeni pokreti. Bili su laki i odsečni, ali ja nikako nisam mogao da shvatim čime se razlikuju od pokreta ostalih ljudi. Sigurno bi se tako kretalo neko biće sa neke druge planete, koje bi spolja možda i ličilo na čoveka, ali koje se svojim telom može da radi sve šta želi - i evo, takvo biće su naučili: ruke mogu da se savijaju samo u laktovima i ramenu, vrat - da se okreće devedeset stepeni i tako dalje. I sada se trudila da se ne razlikuje od ostalih ljudi i zbog toga sedi pravo, ne vezujući se u dvostruki čvor ili arhimedovu spiralu. Osetivši na sebi moj pogled, okrenula se prema meni i pokazala mi mesto kraj sebe. Pomislio sam da bi mogla ako bi samo poželela da se počeše nosom između lopatica. Nasmejao sam se i seo pored nje.
<BR>&nbsp;&nbsp;&nbsp;&nbsp;&nbsp;Iza niske rešetke, po debelim panjevima jurcali su riđi, svetli gušteri sa repovima koji su se dimili. Il je gledala vatru, široko otvorivši oči, i činilo mi se da čeka samo nekakav poziv, da sklizne u plamen peći i pretvori se u čudnovatu ognjenu životinjicu.
<BR>&nbsp;&nbsp;&nbsp;&nbsp;&nbsp;"M-m?" upitala me je, brzo se i vešto okrenuvši prema meni.
<BR>&nbsp;&nbsp;&nbsp;&nbsp;&nbsp;"Ne, ništa. Jednostavno sam se setio da su u drevno doba ljudi verovali u postojanje salamandra - duhova vatre, žena-guštera."
<BR>&nbsp;&nbsp;&nbsp;&nbsp;&nbsp;"Ja nisam duh, nisam riđa i ne hranim se vazduhom, što se upravo spremam i da vam dokažem."
<BR>&nbsp;&nbsp;&nbsp;&nbsp;&nbsp;Skočila je. Iza nas se pojavio drveni sto. Džabža je, povezavši se kuhinjskom krpom, vukao tanjire i zdelu prekrivenu poklopcem. Uzgred budi rečeno, lično sam video da su imali slobodne 'gnomove' koji su to mogli da urade i brže i veštije. Tuan je otvarao flašu. Lakost je strpljivo čekao, smestivši se na naslon fotelje.
<BR>&nbsp;&nbsp;&nbsp;&nbsp;&nbsp;Il je počela da pomiče nosom.
<BR>&nbsp;&nbsp;&nbsp;&nbsp;&nbsp;"Glavno je već na mestu. Da sednemo."
<BR>&nbsp;&nbsp;&nbsp;&nbsp;&nbsp;Naviknutim pokretom je zauzela mesto domaćice pokazavši mi pokretom stolicu sa njene leve strane a desno su se smestili Tuan i Lakost. Džabža je nešto vračao pored mene. Izgleda da je on pokorno obavljao dužnost kuhinjskog momka.
<BR>&nbsp;&nbsp;&nbsp;&nbsp;&nbsp;Zagledao sam se u poveću keramičku zdelu sa debelim dnom i poklopcem, ukrašenu jednostavnim ornamentom. Po njenim zidovima slivale su se kapljice vode, i shvatio sam da je jelo zagrevano na najjednostavniji mogući način - dvostruko dno posude se ispunjavalo vrelom vodom. Odista, trebalo je utrošiti mnogo rada (u sebi sam se odmah ispravio - vremena), da bi se stvorili nacrti, napravile mašine i proizvelo ovakvo posude po starinskim uzorima. Serviranje je imalo sve oznake umetničkog ukusa, i nisam mogao da pogodim ko je bio kriv za to: čuvar kuhinje Džabža, kapriciozna domaćica ili autor nepoznatog mi 'Leoparda'. Džabža je uzeo granu, zapalio je u plamenu, i soba je počela da se osvetljava sve više i više, kako je palio sveću za svećom u ogromnom bronzanom lusteru koji je visio nad stolom. U toj kući su očigledno svi bili skrenuli na stilizaciju u duhu srednjeg veka.
<BR>&nbsp;&nbsp;&nbsp;&nbsp;&nbsp;Ne bi se baš moglo reći da sam imao nešto protiv toga. Dobro bi bilo uvući se krišom u sobu Ile i baciti pogled - da se tamo kojim slučajem ne nalaze klavičembalo i portret predivnog ritera u beloj svili. Moja uobrazilja danas sebi dopušta malo previše. Kog me vraga zanimaju ta devojčica i njena soba? Bolje će biti da pogledam šta mi to u tanjir trpa večito nasmešeni Džabža? Dva komada gotovo crnog mesa i čitavo brdo nepoznate mi kaše - u svojoj kosmičkoj stanici takvu u zalihama nisam imao. U glinene šolje sa ručkama i poklopcima počelo je da se lije crno vino, koje je mirisalo nekako trpko i divno. Dobio sam užasnu želju da stavim laktove na sto i dograbim viljušku pesnicom onako, kako je, prema mojim predstavama, trebalo da utoljavaju glad krvožedni srednjovekovni baroni. Povremeno sam na sebi osećao pogled ispunjen dobro prikrivenom radoznalošću. To me je malo sputavalo i nije mi dozvoljavalo da se raspustim suviše brzo, iako sam osećao da okolnosti to u stvari dozvoljavaju.
<BR>&nbsp;&nbsp;&nbsp;&nbsp;&nbsp;Dok su se glave saginjale nad tanjirima, brzo sam bacio pogled oko sebe.
<BR>&nbsp;&nbsp;&nbsp;&nbsp;&nbsp;Ništa toliko ne odaje karakter čoveka, koliko način na koji jede. Džabža je gutao sve redom. Tuan je mrljao viljuškom po tanjiru. Lakost je uživao u jelu. Il je otvoreno tolila glad, kao čovek koji najmanje jedan dan nije sedao za sto. Verovatno se nalazila na dežurstvu, ili kako se to kod njih već naziva, i prijatelji su jeli bez nje. U svakom slučaju bilo je očigledno da Lakost i Tuan sede za stolom samo radi opšteg društva i dobrog vina, koje je, prema starom običaju, bilo takođe u stilu te večere.
<BR>&nbsp;&nbsp;&nbsp;&nbsp;&nbsp;Il je digla ruku sa čašom. Puna čaša je bila teška, ona je morala da je obuhvati obema šakama, crnim šakama sa dugačkim tankim prstima.
<BR>&nbsp;&nbsp;&nbsp;&nbsp;&nbsp;"Za džinove, koji su umeli da se zahvale svojim spasiocima", rekla je meko, bez ikakvog izazivanja. Onako kao da je htela da me podseti na nešto jako-jako lepo, što je pripadalo samo nama dvoma.
<BR>&nbsp;&nbsp;&nbsp;&nbsp;&nbsp;"Objasnite", kraljevski je progunđao Lakost.
<BR>&nbsp;&nbsp;&nbsp;&nbsp;&nbsp;Morao sam naglas da ispričam kako sam hteo da gurnem Il u provaliju. Namerno sam nazivao tu raselinu jarkom, da bi slika dobila na snazi.
<BR>&nbsp;&nbsp;&nbsp;&nbsp;&nbsp;"Časne mi reči, trebalo je!" neočekivano je na moju stranu prešao Tuan.
<BR>&nbsp;&nbsp;&nbsp;&nbsp;&nbsp;Verovatno su mu sestrini šeretluci već bili dojadili.
<BR>&nbsp;&nbsp;&nbsp;&nbsp;&nbsp;"Moram da priznam da ni ja ne bih imao apsolutno ništa protiv toga", sagao je glavu Lakost.
<BR>&nbsp;&nbsp;&nbsp;&nbsp;&nbsp;"Znači, niko nema ništa protiv", rezimirao je Džabža. "Napolju je još mračno, i preostaje vam samo da ispravite grešku. Provalija je udaljena jedva desetak koračaji."
<BR>&nbsp;&nbsp;&nbsp;&nbsp;&nbsp;"Ne prihvatajte, provociraju vas!" viknula je Il. "Sami su me naučili da se tučem, a sada hoće to da ilustruju." Skočila je na fotelju i izvila se, oslonivši se na naslon. Šta je ona bila u tom trenutku - gušter? Mačka? Kakva je to grabljivica, elastična životinjica, koja se baca na čoveka i u jednom trenutku mu pregriza žilu kucavicu? Ah, da, samur. Crni samur. A na drevnom jeziku - askir.
<BR>&nbsp;&nbsp;&nbsp;&nbsp;&nbsp;Posmatrao sam je i čekao da se baci na mene. Bio sam gotovo siguran da će to uraditi. Zamišljao sam čak, kako tanki prsti, crni prsti obuhvataju moj vrat, ali mi ipak polazi za rukom da je odvojim od sebe i odvučem je ka provaliji koja opkoljava Kolibu - i tada sam je se setio, zamrlu na mojim rukama sa opuštenim trepavicama.
<BR>&nbsp;&nbsp;&nbsp;&nbsp;&nbsp;"Aha!" povikala je. "Preplašili ste se! I pravilno ste uradili. Ovi hvalisavci ne mogu sami da izađu na kraj sa mnom, jedino možda udvoje. Trebalo je tada da vas ostavim tamo i da se ne odazivam, sve dok se ne biste skotrljali nadole."
<BR>&nbsp;&nbsp;&nbsp;&nbsp;&nbsp;"I šta bi se onda desilo?" zainteresovao sam se.
<BR>&nbsp;&nbsp;&nbsp;&nbsp;&nbsp;"Ništa. Lupili biste nogama o suprotan zid i mirno biste se odande izvukli. Provalija tamo nije dublja od metar i po."
<BR>&nbsp;&nbsp;&nbsp;&nbsp;&nbsp;"I sve u svemu", rekao sam, "zašto ste me uopšte spasavali? Jer, to ne ulazi u vaše obaveze."
<BR>&nbsp;&nbsp;&nbsp;&nbsp;&nbsp;"Malo čudne predstave o zadacima i obavezama osoblja spasilačke stanice", savivši glavu na stranu, zamišljeno je rekao Lakost.
<BR>&nbsp;&nbsp;&nbsp;&nbsp;&nbsp;Učinilo mi se da se šalio.
<BR>&nbsp;&nbsp;&nbsp;&nbsp;&nbsp;"Spasilačke?" upitao sam.
<BR>&nbsp;&nbsp;&nbsp;&nbsp;&nbsp;"Da", mirno mi je potvrdio.
<BR>&nbsp;&nbsp;&nbsp;&nbsp;&nbsp;To je bilo odista odlično smišljeno. Spasilačke?! Ne, pomislite samo - spasilačke! Počeo sam da se smejem.
<BR>&nbsp;&nbsp;&nbsp;&nbsp;&nbsp;"A od čega vi tu spasavate? Jer, svako može da sazna... Ne, junačine ste, odista! Volim zdrav humor. Spasioci..."
<BR>&nbsp;&nbsp;&nbsp;&nbsp;&nbsp;Svi su zbog nečega gledali nekuda u stranu, kao da su sa puno takta čekali da prestanem da se smejem. A ja nisam prestajao. Jer, mnogo mi se to dopadalo - spasavati ljude koji znaju da svejedno ne mogu da poginu. Nekada se to nazivalo 'uzaludan' posao.
<BR>&nbsp;&nbsp;&nbsp;&nbsp;&nbsp;"Znate šta, momci", rekao je najednom čovek okruglog lica sa kuhinjskom krpom oko pojasa, "kako bi bilo da pljunemo na zakone gostoprimstva, dograbimo našeg poštovanog gosta pod ruke i bacimo ga sa startnog postolja. Da će se razlupati - razlupaće se. Ali će nešto ipak i ostati čitavo. Komade ćemo sakupiti - moraću istina i da radim: ruke i noge ćemo zameniti biokvantnim protezama, razne tamo jetre i slezine ćemo postaviti najbolje, one koje su patentovane. Pamćenje ćemo obnoviti gotovo u potpunosti - to vam garantujem, zatražićemo u profilaktorijumu snimak nervne strukture... Šta velite?"
<BR>&nbsp;&nbsp;&nbsp;&nbsp;&nbsp;Više se nisam smejao.
<BR>&nbsp;&nbsp;&nbsp;&nbsp;&nbsp;"Sluh ćemo mu obezbediti najbolji mogući." Džabža je prebacio salvetu preko savijene ruke, sagao glavu, smeškajući se, "Vid - najoštriji mogući. Njuh - fenomenalan. Hoćete li? A posle živite i proživljavajte sve dodeljene vam godine mirno, živite - preživljavajte, decu..." Bacio je brzi pogled prema Il i presekao se.
<BR>&nbsp;&nbsp;&nbsp;&nbsp;&nbsp;"Dobro", rekao je, "odustajem od prebijanja deteta. Prisutnima je jasno da je najbolje ne padati sa brda. Da bismo preživeli svoje dodeljene nam godine", ponovo svirep pogled u mom pravcu, "po mogućnosti sa sopstvenim ekstremitetima. No, a o onima koji se iz ovog ili onog razloga nisu još dosetili da se obrate Komitetu 'Overatora', tu čak ništa i ne govorim - za njih je to potpuno kontraindiktorno", i ponovo je sa minimalnim prijateljstvom - suviše demonstrativnim da bi ono moglo da bude iskreno - bacio pogled na mene.
<BR>&nbsp;&nbsp;&nbsp;&nbsp;&nbsp;Svirepost mu je bila odista zabavna, i to me je malo pomirilo sa lekcijom koju sam upravo dobio. Da godine prevedene u usamljenosti dobro se iskazuju na psihi.
<BR>&nbsp;&nbsp;&nbsp;&nbsp;&nbsp;Lakost je, očigledno, bio istog mišljenja:
<BR>&nbsp;&nbsp;&nbsp;&nbsp;&nbsp;"#Vi ste onaj mehaničar, koji se jedanaest godina dosađivao na nekakvoj tamo vasionskoj stanici?"
<BR>&nbsp;&nbsp;&nbsp;&nbsp;&nbsp;Sve znaju. Klimnuo sam glavom.
<BR>&nbsp;&nbsp;&nbsp;&nbsp;&nbsp;"Kog vraga ćutite?" najednom je eksplodirao Džabža. "Po prvi put uloviš u planinama odista interesantnog čoveka, a njemu ni na pamet ne pada da ti plati za gostoprimstvo. Pričajte šta vam se to desilo."
<BR>&nbsp;&nbsp;&nbsp;&nbsp;&nbsp;Taj Džabža je naređivao kao da je bio u najmanju ruku šef baze. Divna džukela. Ali, bio sam mu zahvalan već i zbog toga što je nosić na crnookoj njušci krenuo naglo uvis, da niko ne zaboravi ko me je upravo upecao, tako interesantnog, iz ledenog groba.
<BR>&nbsp;&nbsp;&nbsp;&nbsp;&nbsp;"Mislim da u opštim crtama i sami sve znate", pokušao sam da se skromno izvučem.
<BR>&nbsp;&nbsp;&nbsp;&nbsp;&nbsp;"Pričajte! No!"
<BR>&nbsp;&nbsp;&nbsp;&nbsp;&nbsp;Vidi, vidi, ala je to kapriciozni punoglavac!
<BR>&nbsp;&nbsp;&nbsp;&nbsp;&nbsp;I najednom se preda mnom pojavilo svetlo Sanino lice. "Ne treba... Ne sećaj se toga... Ne gubi vreme na to naše vreme..."
<BR>&nbsp;&nbsp;&nbsp;&nbsp;&nbsp;Ti momci su čekali od mene vesele dogodovštine. Desetogodišnje kosmičko putovanje. Tajna sudbonosne kosmičke stanice i iskušenja svetog Antona na savremeni način. A za mene su to bila ona četvorica koja su poginula prvih trenutaka tih godina i koji su bili sa mnom sve do ovog trenutka. Bio sam kriv pred njima i ni razlozi sopstvenog rasuđivanja, ni Sanina volja nisu mogli da me nateraju da se opravdam, ili da ih zaboravim.
<BR>&nbsp;&nbsp;&nbsp;&nbsp;&nbsp;"Pa vi tamo niste bili sami. Kako se to desilo da se ostali nisu vratili?"
<BR>&nbsp;&nbsp;&nbsp;&nbsp;&nbsp;Pogledao sam Džabžu sa mržnjom. Zašto se zakačio za mene? Kakvo je imao pravo da me pita o onome zbog čega sam bio kriv pred ljudima? A ono, što se odnosilo na mene samoga, nisam imao nameru da otkrivam ovde, u nekavom kutu u koji sam slučajno dospeo, gde mi je suđeno da provedem jednu noć.
<BR>&nbsp;&nbsp;&nbsp;&nbsp;&nbsp;"Pregledali smo vasionsku stanicu i nešto popravili." Trudio sam se da se izvučem sa kratkom informacijom. "Dobili smo sa Zemlje odobrenje za poletanje i krenuli smo sa stanice. Dva puta smo je obišli jer, kada smo doletali, njen signalizacioni sištem nije funkcionisao baš najbolje. Na prvom krugu je sve bilo u najboljem redu, a na drugom su signali počeli da se gase. Posle nas je nešto bacilo nazad, na njenu površinu... Tada nisam shvatio da se to dešava suprotno volji komandira broda. Mislio sam da se on to svesno vraća nazad da bismo popravili kvar. Meni to nije odgovaralo - jer je sistem signalizacije u celosti ležao na mojoj savesti."
<BR>&nbsp;&nbsp;&nbsp;&nbsp;&nbsp;"No?" rekao je uzdržano Lakost.
<BR>&nbsp;&nbsp;&nbsp;&nbsp;&nbsp;"Prešao sam na međuplanetarni fon, pošto na ultra kratkom ne bih mogao da se povežem sa kibercentrom stanice, i pozvao dežurne 'gnomove' iz sektora prijema i signalizacije. 'Izlazite Prvi!', doviknuo mi je komandir i ja sam, ne navukavši još ni skafander, izleteo iz broda i ogromnim skokovima pojurio prema 'gnomovima' koji su se pojavili iz lifta. U poslednjem trenutku mi se učinilo da mi komandir i mehaničar - foničar sa očajničkim izrazima lica nešto dobacuju iz međuplanetarnog fona. Toga sam se setio posle, kada sam počeo svega da se prisećam. A tada sam jurio prema robotima, i najveći od njih me je neočekivano dograbio i bacio se u lift zajedno sa mnom. Počeo sam da vičem i da se otimam, ali vam je valjda jasno, da je to nemoguće uraditi, ako robot otkaže poslušnost. Lift je pojurio nadole sa ubrzanjem ništa manjim od slobodnog pada, i kada se zaustavio na srednjem, horizontalnom nivou, trzaj je bio suviše jak i izgubio sam svest."
<BR>&nbsp;&nbsp;&nbsp;&nbsp;&nbsp;U stvari, to je bilo sve. Šta sam još mogao da im ispričam? Kako mi se priviđalo da čujem njihove povike, da lupaju o metal, da čujem škripu metala? Kako sam se borio sa robotom, ne dajući mu da me spasava? Kako do dana današnjeg...
<BR>&nbsp;&nbsp;&nbsp;&nbsp;&nbsp;"Vi ste bili najmlađi na brodu?" tiho me je upitao Džabža.
<BR>&nbsp;&nbsp;&nbsp;&nbsp;&nbsp;"Da", odgovorio sam, ne shvatajući čemu to pitanje.
<BR>&nbsp;&nbsp;&nbsp;&nbsp;&nbsp;"I on vam je naredio da prvi izađete..."
<BR>&nbsp;&nbsp;&nbsp;&nbsp;&nbsp;Da, morao sam da izađem prvi i spustim se u odeljenje fonotrona. Bio sam najmlađi... I čekala me je Sana. Komandir je znao da me je čekala. Naredio mi je da pođem prvi. Možda mi je još nešto naredio, ali ultrakratki fonovi su već ćutali. A ja čak nisam uspeo ni da se osvrnem i bacim pogled da vidim da li je neko izašao za mnom ili nije.
<BR>&nbsp;&nbsp;&nbsp;&nbsp;&nbsp;"Mislim da niko više nije ni izašao", zamišljeno je rekao Lakost. "Kada je počela da otkazuje aparatura, onda nije mogla da radi ni izlazna komora broda."
<BR>&nbsp;&nbsp;&nbsp;&nbsp;&nbsp;"Otvor je mogao iznutra da se iseče", rekao je Tuan, kao da je to sada bilo od nekog značaja.
<BR>&nbsp;&nbsp;&nbsp;&nbsp;&nbsp;"Ne", rekao je Džabža. "Vreme. Ne bi uspeli to da urade."
<BR>&nbsp;&nbsp;&nbsp;&nbsp;&nbsp;"Zašto na visokoj stanici nije bilo uređaja za momentalni prenos broda do hangarskog lifta?" nije prestajao Tuan.
<BR>&nbsp;&nbsp;&nbsp;&nbsp;&nbsp;"Odakle sam mogao da znam zašto ga nije bilo."
<BR>&nbsp;&nbsp;&nbsp;&nbsp;&nbsp;"Sada ti liftovi postoje svuda", rekao je Lakost, "ali zar bi to moglo da ih spase?"
<BR>&nbsp;&nbsp;&nbsp;&nbsp;&nbsp;Klimnuo sam glavom:
<BR>&nbsp;&nbsp;&nbsp;&nbsp;&nbsp;"Hangar se nalazio na dubini od pedeset metara. Ne bi uspeli ni da izađu iz broda, a zračenje bi već dostiglo smrtonosnu jačinu, a metal bi, deformišući se, zgnječio zvezdanu letelicu, kao što je to uradio i sa celim hangarom."
<BR>&nbsp;&nbsp;&nbsp;&nbsp;&nbsp;"Ali zračenje nije momentalno prodrlo u dubinu?"
<BR>&nbsp;&nbsp;&nbsp;&nbsp;&nbsp;"U svakom slučaju dovoljno brzo. Spaslo me je još i to, što je metal, postajući sve sabijeniji, i sam postajao neka vrsta izolacije. A uz sve to je postojalo i zaštino polje svakog horizontalnog nivoa. Njega je uključivao moj 'gnom'."
<BR>&nbsp;&nbsp;&nbsp;&nbsp;&nbsp;"Pa to je bilo smrtonosno za one, koji su ostali gore!" uzviknuo je Lakost.
<BR>&nbsp;&nbsp;&nbsp;&nbsp;&nbsp;"Kiberi donose svoje odluke momentalno. Bojim se da je netraženi spasilac proračunao da su ona četvorica mrtva još pre nego što su oni i prestali da dišu. I tada je sva njegova briga bila preneta samo na mene."
<BR>&nbsp;&nbsp;&nbsp;&nbsp;&nbsp;"'Netraženi spasilac'", podsmehnuo mi se Džabža, "da li ste barem sačuvali tog 'gnoma'?"
<BR>&nbsp;&nbsp;&nbsp;&nbsp;&nbsp;"U njemu se pojavilo nekakvo usmereno zračenje, predao me je drugom robotu, a sam je ostao u gornjem sloju."
<BR>&nbsp;&nbsp;&nbsp;&nbsp;&nbsp;"Napravili su ga dobri ljudi, Ramone."
<BR>&nbsp;&nbsp;&nbsp;&nbsp;&nbsp;"Znam to Džošua."
<BR>&nbsp;&nbsp;&nbsp;&nbsp;&nbsp;Pogledali smo jedan drugome u oči. Najednom sam shvatio šta je za mene učinio taj čovek.
<BR>&nbsp;&nbsp;&nbsp;&nbsp;&nbsp;"Ipak ostaje zagonetka, na koji je način metal dobio kvazidijamantsku kristalnu strukturu, do sada nepoznatu..." govorio je Tuan.
<BR>&nbsp;&nbsp;&nbsp;&nbsp;&nbsp;"U vašem 'gnomu' ima nečeg od Leoparda...", govorio je Lakost.
<BR>&nbsp;&nbsp;&nbsp;&nbsp;&nbsp;Il je ćutala, stegavši dlanom dlan i zabivši nos u njih. Ali video sam da me ona ne samo jednostavno sluša, već da se trudi, kao i svi, da pronađe taj nepostojeći put spasavanja one četvorice, koji bi predstavljao, kada bi se pronašao, optužbu protiv mene. Bio sam uveren da su ga oni tražili pošteno i da ni jedan ne bi prećutao, da ga je pronašao.
<BR>&nbsp;&nbsp;&nbsp;&nbsp;&nbsp;"Jedanaest godina imati nad glavom tu jezivu gomilu", zamišljeno je rekao Džabža, "i njih, onu četvoricu... Kako ste to mogli da izdržite, Ramone?"
<BR>&nbsp;&nbsp;&nbsp;&nbsp;&nbsp;"Naterao sam sebe da ne mislim na to. Znao sam da ću se izvući. Radio sam. Montirao robote. Da po mene nisu doleteli, svejedno bih izašao na površinu i poslao vest na Zemlju."
<BR>&nbsp;&nbsp;&nbsp;&nbsp;&nbsp;"Čovek može jedino da vam zavidi."
<BR>&nbsp;&nbsp;&nbsp;&nbsp;&nbsp;"Ne baš", rekao sam. "Čim sam se vratio ovamo, sve je postalo mnogo komplikovanije."
<BR>&nbsp;&nbsp;&nbsp;&nbsp;&nbsp;"Svest o krivici?"
<BR>&nbsp;&nbsp;&nbsp;&nbsp;&nbsp;"Da."
<BR>&nbsp;&nbsp;&nbsp;&nbsp;&nbsp;"Na vašem mestu ništa ne bih mogao da uradim", sigurnim glasom je rekao Džabža.
<BR>&nbsp;&nbsp;&nbsp;&nbsp;&nbsp;"Ja takođe", rekao je Lakost.
<BR>&nbsp;&nbsp;&nbsp;&nbsp;&nbsp;Tuan se ugrizao za usnu i sagao glavu. Bio je suviše mlad da bi se tako brzo predao. Znao sam da će još da se kači za Lakosta i Džabžu. Bio je suviše dobar momak da to ne bi uradio.
<BR>&nbsp;&nbsp;&nbsp;&nbsp;&nbsp;Sada su svi ćutali i to ćutanje je ličilo na odavanje poslednje počasti onima koji su danas umrli, da više nikada ne vaskrsnu u mojoj svesti. Pamćenje - to je već nešto sasvim drugo. Što je jasnije pamćenje, to je dalje za njega sve ono što mi za pamćenje nazivamo večnost.
<BR>&nbsp;&nbsp;&nbsp;&nbsp;&nbsp;Večno sećanje.
<BR>&nbsp;&nbsp;&nbsp;&nbsp;&nbsp;"A da li znate", najednom je rekao Tuan, "da bi vam pre jedno četiri stotine godina otprilike, digli spomenik. Ranije je takav čovek smatran za heroja."
<BR>&nbsp;&nbsp;&nbsp;&nbsp;&nbsp;Zajedno smo se nasmejali i ustali od stola.
<BR>&nbsp;&nbsp;&nbsp;&nbsp;&nbsp;"Tada su oni i bili heroji", rekao je Džabža, stavivši ruku na Tuanovo rame. "A sada su svi takvi. Zar bi ti, da si se našao na Ramonovom mestu, poludeo? Ili bi se možda obesio? Ti bi i dalje bio čovek. To je već odavno-odavno prestalo da biva junaštvo i pretvorilo se u dug."
<BR>&nbsp;&nbsp;&nbsp;&nbsp;&nbsp;"Dosada", rekao je Tuan. Ponovo smo se nasmejali.
<BR>&nbsp;&nbsp;&nbsp;&nbsp;&nbsp;"Budala", mračno je zaključila Il.
<BR>&nbsp;&nbsp;&nbsp;&nbsp;&nbsp;Iznenada se začuo otegnut, melodičan zvuk. Istovremeno su svi zidovi počeli da se presijavaju nekako plavičasto.
<BR>&nbsp;&nbsp;&nbsp;&nbsp;&nbsp;"Ne uznemiravajte se", rekao mi je Džabža. "To nije uzbuna. To je običan poziv. Neko je slomio skije ili ispustio alpinistički štap."
<BR>&nbsp;&nbsp;&nbsp;&nbsp;&nbsp;Zajedno sa Tuanom nestao je u levim vratima. Kroz nekoliko minuta odatle se vratio pozeleneli Tuan.
<BR>&nbsp;&nbsp;&nbsp;&nbsp;&nbsp;"Sedamdeset i četvrti kvadrat?" upitao je Lakost takvim nemarnim glasom, da sam odmah shvatio da se tu krije nešto, nekakva podvala.
<BR>&nbsp;&nbsp;&nbsp;&nbsp;&nbsp;Tuan je ćutke krenuo prema izlazu, navlačeći kapicu sa naočarima.
<BR>&nbsp;&nbsp;&nbsp;&nbsp;&nbsp;"Moj najdublji naklon predivnim damama!" doviknuo je za njim Lakost.
<BR>&nbsp;&nbsp;&nbsp;&nbsp;&nbsp;Tuan je zalupio vrata.
<BR>&nbsp;&nbsp;&nbsp;&nbsp;&nbsp;Ušao je Džabža.
<BR>&nbsp;&nbsp;&nbsp;&nbsp;&nbsp;"Nije to na svome mestu, dečaci", rekao je, obraćajući se uglavnom Il. "Zar baš niko nije mogao da ga zameni? Jer, tamo je najmlađi - osamdesetogodišnjak. I oni ga pozivaju svaki put, kada neoprezno priđe fonu. No, dobro, iskupi svoju surovost brigom za gosta. Laku noć."
<BR>&nbsp;&nbsp;&nbsp;&nbsp;&nbsp;Džabža i Lakost su se udaljili.
<BR>&nbsp;&nbsp;&nbsp;&nbsp;&nbsp;"U čemu je stvar?" upitao sam
<BR>&nbsp;&nbsp;&nbsp;&nbsp;&nbsp;"Tuan mašta da u planinama susretne predivnu neznanku. A za njim uzdišu prestarele dame koje posećuju nacionalni park. Ova grupa ga poziva već četvrti put. Da, lepota je odista teško breme."
<BR>&nbsp;&nbsp;&nbsp;&nbsp;&nbsp;"Ipak vam je on zgodan..."
<BR>&nbsp;&nbsp;&nbsp;&nbsp;&nbsp;Il me je začuđeno pogledala. A onda mi je lagano odgovorila:
<BR>&nbsp;&nbsp;&nbsp;&nbsp;&nbsp;"Da, on mi je odista zgodan." Sa akcentom na onom 'mi je'.
<BR>&nbsp;&nbsp;&nbsp;&nbsp;&nbsp;"A sada hajdemo, ja sam ovde nešto nalik na sobaricu i treba da vam sa učtivim osmejkom pokažem vaše apartmane."
<BR>&nbsp;&nbsp;&nbsp;&nbsp;&nbsp;"Šteta što se sada više ne daje bakšiš. Vaš talenat u ulozi sobarice u bukvalnom smislu uzalud propada."
<BR>&nbsp;&nbsp;&nbsp;&nbsp;&nbsp;"A šta biste mi dali?"
<BR>&nbsp;&nbsp;&nbsp;&nbsp;&nbsp;"Dva srebrna novčića. Svaki za jedan sat."
<BR>&nbsp;&nbsp;&nbsp;&nbsp;&nbsp;"Kako je to malo!"
<BR>&nbsp;&nbsp;&nbsp;&nbsp;&nbsp;"No, onda jedan zlatnik. Zlatnik - to je jedan dan."
<BR>&nbsp;&nbsp;&nbsp;&nbsp;&nbsp;"A to znači dvadeset i četiri srebrnjaka... I ipak, to je malo."
<BR>&nbsp;&nbsp;&nbsp;&nbsp;&nbsp;"Vi ste obični mali ucenjivač. Od vas ne bi ispala dobra sobarica."
<BR>&nbsp;&nbsp;&nbsp;&nbsp;&nbsp;"A vi mi nudite raskošni rep još neubijenog medveda. Jer, i ne znate koliko zlatnika još zvecka u vašem ćemeru."
<BR>&nbsp;&nbsp;&nbsp;&nbsp;&nbsp;"A znate li to možda vi?"
<BR>&nbsp;&nbsp;&nbsp;&nbsp;&nbsp;Klimnula je glavom.
<BR>&nbsp;&nbsp;&nbsp;&nbsp;&nbsp;"I šta, da li vas je to obradovalo?"
<BR>&nbsp;&nbsp;&nbsp;&nbsp;&nbsp;Slegla je ramenima tako bezbrižno, da mi se srce steglo. Brbljao sam sa tom devojčicom, a tamo, u Jegerhauenu je spavala ona koja je nosila sve belo sa zlatnim; ali sve zlato, koje se nalazilo na njoj, nije moglo da joj doda ni jedan jedini novćić vredan jednoga dana.
<BR>&nbsp;&nbsp;&nbsp;&nbsp;&nbsp;"Koliko vam je godina?" upitao sam Il. Prekorno me je pogledala!
<BR>&nbsp;&nbsp;&nbsp;&nbsp;&nbsp;"Prava žena krije ne samo koliko je godina napunila, već i to, koliko joj je godina još preostalo."
<BR>&nbsp;&nbsp;&nbsp;&nbsp;&nbsp;"A ipak?"
<BR>&nbsp;&nbsp;&nbsp;&nbsp;&nbsp;Tiho je uzdahnula, kao tamo, na steni.
<BR>&nbsp;&nbsp;&nbsp;&nbsp;&nbsp;"Osamnaest."
<BR>&nbsp;&nbsp;&nbsp;&nbsp;&nbsp;"A koliko vam je još ostalo?"
<BR>&nbsp;&nbsp;&nbsp;&nbsp;&nbsp;"Imam osamnaest godina. A vi me pitate o tome šta će biti - bu-u! I ako vam odgovorim, ko će biti manje taktičan - vi, kada me pitate, ili ja, što vam odgovaram?"
<BR>&nbsp;&nbsp;&nbsp;&nbsp;&nbsp;Imala je neko osećanje. Pravilno je uradila što mi nije odgovorila. Bilo bi mi ipak suviše bolno zbog Sane.
<BR>&nbsp;&nbsp;&nbsp;&nbsp;&nbsp;"Izvinite. I onako sam vas suviše zadržao."
<BR>&nbsp;&nbsp;&nbsp;&nbsp;&nbsp;"A meni nije stalo baš previše do mojih novčića. Uz sve to, niste mi ukrali više od desetak bakaruša. Idite i spavajte."
<BR>&nbsp;&nbsp;&nbsp;&nbsp;&nbsp;"A vi?"
<BR>&nbsp;&nbsp;&nbsp;&nbsp;&nbsp;"Ostaću ovde. Moram da budem spremna, dok je Tuan odsutan."
<BR>&nbsp;&nbsp;&nbsp;&nbsp;&nbsp;"No, i ja ću onda ostati ovde. Svejedno, do jutra nema više od tri sata. Nemate ništa protiv?"
<BR>&nbsp;&nbsp;&nbsp;&nbsp;&nbsp;"U našoj Kolibi postoji zakon - ne smetati jedan drugome da se prave gluposti."
<BR>&nbsp;&nbsp;&nbsp;&nbsp;&nbsp;"Zahvaljujem se."
<BR>&nbsp;&nbsp;&nbsp;&nbsp;&nbsp;Ispružio sam se pred vatrom koja se gasila, podigao medveđu glavu kao jastuk i odmah počeo da tonem u san.
<BR>&nbsp;&nbsp;&nbsp;&nbsp;&nbsp;"Kamin...", doplovilo je odnekud iz daleka, "to se zove kamin..."
<BR>&nbsp;&nbsp;&nbsp;&nbsp;&nbsp;Posle se nad mene nadnela Sana i brzo počela da šapuće: "Ne treba... Ne sećaj se toga više..."
<BR>&nbsp;&nbsp;&nbsp;&nbsp;&nbsp;Okrenuo sam se nekoliko puta, i kada je njeno lice nestajalo, odmah sam zaspao - lako i mirno.
<BR>&nbsp;&nbsp;&nbsp;&nbsp;&nbsp;I isto sam se tako lako probudio, kada je počeo da me drmusa Džabža.
</P></TD></TR></TABLE>
<P class="next">
<A HREF=p6.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
