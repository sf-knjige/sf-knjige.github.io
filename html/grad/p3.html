<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>1. GRAD
<P>&nbsp;&nbsp;&nbsp;&nbsp;&nbsp;Gremp Stivens je sedeo u platnenoj stolici gledajući kosača kako radi i osećajući kako mu se topla, blaga sunčeva svetlost upija u kosti. Kosač stiže do ivice travnjaka, kvocnu sam sebi kao zadovoljna kokoška, načini precizan zaokret i otkotrlja se narednim otkosom. Vreća za pokošenu travu nabreknu.
<BR>&nbsp;&nbsp;&nbsp;&nbsp;&nbsp;Odjednom, kosač stade i uzbuđeno škljocnu. Na boku mu se s praskom otvori jedan kapak i ispruži ruka slična dizalici. Spretni čelični prsti stanu da love okolo po travi, trijumfalno se podignu čvrsto držeći kamen, spuste ga u mali sud i opet nestanu iza kapka. Kosač zaklokoće i nastavi da prede idući za otkosom.
<BR>&nbsp;&nbsp;&nbsp;&nbsp;&nbsp;Gremp sumnjičavo zagunđa.
<BR>&nbsp;&nbsp;&nbsp;&nbsp;&nbsp;"Jednog dana", reče sebi, "ova suluda stvar će propustiti da se dotera i dobiće nervni slom."
<BR>&nbsp;&nbsp;&nbsp;&nbsp;&nbsp;Zavali se u stolici i pogleda u suncem isprano nebo. Daleko gore promače helikopter. Odnekud iz kuće ožive radio i izli se mučno brujanje muzike. Čuvši je, Gremp se strese i utonu dublje u stolicu.
<BR>&nbsp;&nbsp;&nbsp;&nbsp;&nbsp;Mladi Čarli se spremao za treskavac-sedeljku. Udareno derle.
<BR>&nbsp;&nbsp;&nbsp;&nbsp;&nbsp;Kosač prođe kvocajući i Gremp zlobno zaškilji u njega.
<BR>&nbsp;&nbsp;&nbsp;&nbsp;&nbsp;"Automatski", reče u nebo. "Svaka prokleta stvar je danas automatska. Došlo je do toga da pokreneš mašinu u jednom ćošku, šapneš joj na uvo, i ona odjuri da ti svrši posao."
<BR>&nbsp;&nbsp;&nbsp;&nbsp;&nbsp;Sa prozora mu dopre povišen glas kćeri.
<BR>&nbsp;&nbsp;&nbsp;&nbsp;&nbsp;"Oče!"
<BR>&nbsp;&nbsp;&nbsp;&nbsp;&nbsp;Gremp se nelagodno promeškolji. "Molim, Beti."
<BR>&nbsp;&nbsp;&nbsp;&nbsp;&nbsp;"Oče, makni se malo kada taj kosač dođe do tebe. Ne pokušavaj da budeš tvrdoglaviji od njega. Na kraju krajeva, on je samo mašina. Prošli put si samo sedeo tu i terao ga da kosi oko tebe. Nisi se ni pomakao."
<BR>&nbsp;&nbsp;&nbsp;&nbsp;&nbsp;Nije odgovorio, pustivši da mu glava malo klima, nadajući se da će ona pomisliti da spava i da će ga ostaviti na miru.
<BR>&nbsp;&nbsp;&nbsp;&nbsp;&nbsp;"Oče", vrisnu ona, "jesi li me čuo?"
<BR>&nbsp;&nbsp;&nbsp;&nbsp;&nbsp;Vide da ne vredi. "Čuo sam te, svakako", reče. "Baš sam mislio da se premestim."
<BR>&nbsp;&nbsp;&nbsp;&nbsp;&nbsp;Polako se diže na noge, teško se oslanjajući na štap. Možda će je naterati da zažali zbog toga kako postupa s njim kad vidi kako on stari i postaje sve slabiji. Ipak će morati da pripazi. Ako vidi da mu štap uopšte nije potreban, nalaziće mu poslove, a, s druge strane, ako pretera u pretvaranju, dovešće onog blesavog doktora da ga opet gnjavi.
<BR>&nbsp;&nbsp;&nbsp;&nbsp;&nbsp;Gunđajući, izgura stolicu na pokošeni deo travnjaka. Kotrljajući se kraj njega, kosač mu se pobedonosno đavolski zakikota.
<BR>&nbsp;&nbsp;&nbsp;&nbsp;&nbsp;"Jednog dana", reče mu Gremp, "imam da te zviznem iz sve snage i da ti rasturim neki zupčanik."
<BR>&nbsp;&nbsp;&nbsp;&nbsp;&nbsp;Kosač mu zatrubi i spokojno ode travnjakom.
<BR>&nbsp;&nbsp;&nbsp;&nbsp;&nbsp;Odnekud, sa ulice zarasle u travu, dopre zveckanje metala, mucavo kašljanje.
<BR>&nbsp;&nbsp;&nbsp;&nbsp;&nbsp;Već spreman da sedne, Gremp se uspravi i oslušnu.
<BR>&nbsp;&nbsp;&nbsp;&nbsp;&nbsp;Zvuk postade jasniji, tutnjava starog motora, kloparanje nepričvršćenih metalnih delova.
<BR>&nbsp;&nbsp;&nbsp;&nbsp;&nbsp;"Automobil!" dreknu Gremp. "Automobil, boga mu!"
<BR>&nbsp;&nbsp;&nbsp;&nbsp;&nbsp;Galopom krenu na kapiju, ali onda se odjednom seti da je slab i iz galopa pređe u brzo hramanje.
<BR>&nbsp;&nbsp;&nbsp;&nbsp;&nbsp;"Mora da je onaj ludi Ol Džonson", pomisli Gremp. "Još samo on ima auto. Prosto je i suviše idiotski tvrdoglav da digne ruke od njega." Bio je to Ol.
<BR>&nbsp;&nbsp;&nbsp;&nbsp;&nbsp;Gremp stiže do kapije taman da vidi zarđalu, rasklimatanu staru mašinu kako u podskocima pristiže iza ugla, gegajući se i praskajući neupotrebljavanom ulicom. Para je šistala iz pregrejanog hladnjaka, a oblak plavog dima kuljao iz izduvne cevi koja je izgubila prigušivač još pre pet ili i više godina.
<BR>&nbsp;&nbsp;&nbsp;&nbsp;&nbsp;Ol je tupo sedeo za upravljačem, žmireći, pokušavajuci da izvrda najneravnija mesta, mada je to bilo teško, jer su trava i korov prepokrili ulice tako da je bilo teško videti šta je ispod.
<BR>&nbsp;&nbsp;&nbsp;&nbsp;&nbsp;Gremp mahnu štapom.
<BR>&nbsp;&nbsp;&nbsp;&nbsp;&nbsp;"Zdravo, Ol", uzviknu.
<BR>&nbsp;&nbsp;&nbsp;&nbsp;&nbsp;Ol zaustavi povukavši ručnu kočnicu. Auto zabrekta, strese se, zagrcnu i zakašlja, pa zamre sa strašnim uzdahom.
<BR>&nbsp;&nbsp;&nbsp;&nbsp;&nbsp;"Koje gorivo upotrebljavaš?" upita Gremp.
<BR>&nbsp;&nbsp;&nbsp;&nbsp;&nbsp;"Svako pomalo", reče Ol. "Kerosin, malo starog ulja za traktor, koje sam pronašao u jednom buretu, malo alkohola za trljanje."
<BR>&nbsp;&nbsp;&nbsp;&nbsp;&nbsp;Gremp stade da razgleda prognanu mašinu sa otvorenim divljenjem. "To je bilo vreme", reče. "I sam sam imao kola; mogao sam da idem stotinu milja na sat."
<BR>&nbsp;&nbsp;&nbsp;&nbsp;&nbsp;"Još uvek je u redu", reče Ol, "kada bi samo mogao da nađeš gorivo i da nabaviš rezervne delove. Sve do pre tri-četiri godine mogao sam da nađem dovoljno benzina, ali sad ima već dugo kako ga nisam video. Valjda su prestali da ga proizvode. Kažu, šta će ti benzin kad imaš atomsku energiju."
<BR>&nbsp;&nbsp;&nbsp;&nbsp;&nbsp;"Sigurno", reče Gremp. "Možda je to u redu, ali čovek ne može da oseti miris atomske energije. Nešto najslađe za mene, to je miris sagorelog benzina. Ovi helikopteri i druge sprave nekako su oduzeli putovanju svu romantiku."
<BR>&nbsp;&nbsp;&nbsp;&nbsp;&nbsp;Ovlaš pogleda burad i korpe nagomilane na zadnjem sedištu.
<BR>&nbsp;&nbsp;&nbsp;&nbsp;&nbsp;"Imas povrća?" upita.
<BR>&nbsp;&nbsp;&nbsp;&nbsp;&nbsp;"Aha", reče Ol. "Imam mlad kukuruz i krompiriće i nekoliko korpi paradajza. Mislio sam možda bih mogao da prodam."
<BR>&nbsp;&nbsp;&nbsp;&nbsp;&nbsp;Gremp zavrte glavom. "Nećeš, Ol. Neće da kupuju. Svet uobrazio da su ovi novi hidroponici jedino povrće dobro za jelo. Kažu zdravo je, a ima i bolju aromu"
<BR>&nbsp;&nbsp;&nbsp;&nbsp;&nbsp;"Ne dajem ja ni pet para na sve to što gaje u tim njihovim rezervoarima", ratoborno izjavi Ol. "To meni nekako nema pravog ukusa. Kao što kažem Marti, hrana mora da se gaji u zemlji da bi uopšte imala neki ukus."
<BR>&nbsp;&nbsp;&nbsp;&nbsp;&nbsp;Pruži ruku da okrene starter.
<BR>&nbsp;&nbsp;&nbsp;&nbsp;&nbsp;"Ne znam ima li smisla pokušati da odvezem ovo u grad", reče, "kako samo održavaju puteve. Ili bolje reći kako ih ne održavaju. Pre dvadeset godina taj drum je bio jedna traka od solidnog betona i krpili su ga i ravnali svake zime. Činili sve, trošili ogromne pare samo da bi ga održavali za saobraćaj. A sada ga jednostavno zaboravljaju. Beton je sav razbijen, a i voda ga odnosi. Zarastao je u kupine. Jutros sam morao da izađem iz kola i sklanjam drvo koje se srušilo preko puta na jednom mestu."
<BR>&nbsp;&nbsp;&nbsp;&nbsp;&nbsp;"Jeste, istina", složi se Gremp.
<BR>&nbsp;&nbsp;&nbsp;&nbsp;&nbsp;Auto ožive uz eksploziju, kašljući i gušeći se. Oblak gustog plavog dima se iskoluta ispod njega. Cimnuvši krenu i otklopara ulicom.
<BR>
<BR>&nbsp;&nbsp;&nbsp;&nbsp;&nbsp;Gremp se odvuče nazad do stolice i vide da je mokra. Pošto je završio košenje, automatski kosač je odmotao crevo i počeo da poliva travnjak.
<BR>&nbsp;&nbsp;&nbsp;&nbsp;&nbsp;Gunđajući, Gremp se odšunja iza kuće i sede na klupu kraj zadnjeg trema. Nije voleo tu da sedi, ali to je bilo jedino mesto gde je bio siguran od one proklete mašine tamo pred kućom.
<BR>&nbsp;&nbsp;&nbsp;&nbsp;&nbsp;Zbog jedne stvari pogled sa klupe pomalo je kvario raspoloženje - ulica za ulicom praznih, napuštenih kuća i zapuštenih dvorišta zaraslih u korov.
<BR>&nbsp;&nbsp;&nbsp;&nbsp;&nbsp;Ipak, imao je jedno preimućstvo. Sa klupe je mogao da se pravi nagluv i da ne čuje treskavac od koga je radio treštao.
<BR>&nbsp;&nbsp;&nbsp;&nbsp;&nbsp;Jedan glas zovnu iz prednjeg dela dvorišta.
<BR>&nbsp;&nbsp;&nbsp;&nbsp;&nbsp;"Bile! Bile, gde si?"
<BR>&nbsp;&nbsp;&nbsp;&nbsp;&nbsp;Gremp se okrete.
<BR>&nbsp;&nbsp;&nbsp;&nbsp;&nbsp;"Evo me, Mark. Iza kuće. Krijem se od tog suludog kosača."
<BR>&nbsp;&nbsp;&nbsp;&nbsp;&nbsp;Mark Bejli dohrama do iza kuće. Cigareta samo što mu ne zapali bujnu bradu.
<BR>&nbsp;&nbsp;&nbsp;&nbsp;&nbsp;"Malo si poranio za igru, a?" upita Gremp.
<BR>&nbsp;&nbsp;&nbsp;&nbsp;&nbsp;"Danas uopšte ne mogu da igram", reče Mark.
<BR>&nbsp;&nbsp;&nbsp;&nbsp;&nbsp;Došepa i sede na klupu kraj Grempa.
<BR>&nbsp;&nbsp;&nbsp;&nbsp;&nbsp;"Odlazimo", reče.
<BR>&nbsp;&nbsp;&nbsp;&nbsp;&nbsp;Gremp se naglo okrete ka njemu. "Odlazite!"
<BR>&nbsp;&nbsp;&nbsp;&nbsp;&nbsp;"Jeste. Selimo se u unutrašnjost. Lusinda je konačno nagovorila Herba. Valjda ga nije ostavljala na miru ni trenutak. Kaže, svi se sele na ta lepa imanja u unutrašnjosti i ne vidi zbog čega i mi ne bismo mogli."
<BR>&nbsp;&nbsp;&nbsp;&nbsp;&nbsp;Gremp štucnu. "Kuda ćete?"
<BR>&nbsp;&nbsp;&nbsp;&nbsp;&nbsp;"Ne znam tačno", reče Mark, "nisam ni bio tamo. Negde na sever. Gore na neko od jezera. Imamo deset jutara zemlje. Lusinda je htela sto, ali Herb se nije dao i reče da je dosta deset. Na kraju krajeva, jedno malo zemljište u gradu bilo je dovoljno svih ovih godina."
<BR>&nbsp;&nbsp;&nbsp;&nbsp;&nbsp;"I Beti je gnjavila Džonija", reče Gremp. "Ali on joj ne popušta. Kaže, jednostavno to ne može da učini. Kaže da ne bi izgledalo ispravno da se on, sekretar Trgovinske komore, odseli iz grada."
<BR>&nbsp;&nbsp;&nbsp;&nbsp;&nbsp;"Ljudi su ludi", izjavi Mark. "Načisto ludi."
<BR>&nbsp;&nbsp;&nbsp;&nbsp;&nbsp;"To je istina", složi se Gremp. "Poludeli za zemljom, to je ono. Gledaj ono tamo."
<BR>&nbsp;&nbsp;&nbsp;&nbsp;&nbsp;Mahnu rukom prema ulicama sa napuštenim kućama. "Sećam se kada su to bile kućice tako slatke kako si samo mogao da zamisliš. Bili su to dobri susedi. Žene su pretrčavale od vrata do vrata da razmenjuju recepte. A muški svet je izlazio da seče travu i uskoro bi sve kosilice bile ostavljene, a Ijudi bi se skupili u gomilu i ćaskali. Ljubazan svet, Mark. A gledaj sada."
<BR>&nbsp;&nbsp;&nbsp;&nbsp;&nbsp;Mark se nelagodno uzvrpolji. "Moram natrag, Bile. Samo sam se dosmucao da te obavestim da odmah kidamo. Lusinda me tera da pakujem. Uvredila bi se da zna da sam pobegao."
<BR>&nbsp;&nbsp;&nbsp;&nbsp;&nbsp;Gremp se ukrućeno diže i pruži ruku. "Videćemo se opet? Doći ćeš da odigramo poslednju partiju?"
<BR>&nbsp;&nbsp;&nbsp;&nbsp;&nbsp;Mark zavrte glavom. "Bojim se da neću, Bile."
<BR>&nbsp;&nbsp;&nbsp;&nbsp;&nbsp;Nespretno se rukovaše, smeteni. "Nedostajaće mi igra, sigurno", reče Mark.
<BR>&nbsp;&nbsp;&nbsp;&nbsp;&nbsp;"I meni", reče Gremp. "Neću imati više nikoga kad ti odeš."
<BR>&nbsp;&nbsp;&nbsp;&nbsp;&nbsp;"Zbogom, Bile", reče Mark. "Zbogom", odvrati Gremp.
<BR>&nbsp;&nbsp;&nbsp;&nbsp;&nbsp;Stajao je i gledao prijatelja kako hramljući obilazi oko kuće; oseti kako se hladna kandža usamljenosti pruža i dotiče ga ledenim prstima. Strašna usamljenost. Usamljenost starosti - godina i zastarelosti. Gremp priznade to s besom. Bio je zastareo. Pripadao je jednom drugom veku. Ostavio je za sobom svoje vreme, živeo preko svojih godina.
<BR>&nbsp;&nbsp;&nbsp;&nbsp;&nbsp;Zamagljenih očiju, pipajući potraži štap koji je bio naslonjen na klupu i polako se uputi prema naherenoj kapiji koja se otvarala na napuštenu ulicu iza kuće.
<BR>&nbsp;&nbsp;&nbsp;&nbsp;&nbsp;Godine su prolazile i suviše brzo. Godine koje su sobom donele porodični avion i helikopter, ostavljajući auto da negde zaboravljen zarđa, neupotrebljavane puteve da zapušteni propadnu. Godine koje su pojavom hidroponika praktično izbrisale obradu zemlje. Godine koje su sa nestankom farme kao ekonomske jedinice donele jeftinu zemlju, dovele gradski svet do toga da hrli u unutrašnjost zemlje gde svaki čovek, za manje od onoga što plaća za zemljište u gradu, može imati jutra i jutra zemlje. Godine koje su do te mere modernizovale izgradnju kuća, da porodice jednostavno izlaze iz svojih starih kuća i ulaze u nove, koje mogu da se kupe napravljene po porudžbini, za manje od pola cene predratne zgrade i da se uz mali izdatak menjaju, kako bi se zadovoljila potreba za većim prostorom ili samo neka prolazna ćud.
<BR>&nbsp;&nbsp;&nbsp;&nbsp;&nbsp;Gremp frknu. Kuće koje mogu da se menjaju svake godine, baš kao što bi čovek menjao nameštaj. Kakav je to život?
<BR>&nbsp;&nbsp;&nbsp;&nbsp;&nbsp;Vukao se prašnjavom stazom koja je bila sve što je ostalo od onoga što je do pre nekoliko godina bila prometna ulica u kojoj se stanovalo. Ulica duhova, reče Gremp sebi - skrivenih malih duhova koji šapuću noću. Duhova dece koja se igraju, prevrnutih tricikala i nakrivljenih toboganskih kola. Duhova domaćica koje ogovaraju. Duhova uzvikivanih pozdrava. Duhova rasplamsalih kamina i dimnjaka koji se puše u zimskoj noći.
<BR>&nbsp;&nbsp;&nbsp;&nbsp;&nbsp;Oblačići prašine podizali su mu se oko nogu i manžetne njegovih pantalona pobeleše od nje.
<BR>&nbsp;&nbsp;&nbsp;&nbsp;&nbsp;Kuća starog Adamsa bila je preko puta. Adams je bio mnogo ponosan na nju, sećao se Gremp. Fasada od sivog kamena i prozori veliki kao zid. Sada je kamen bio zelen od mahovine u koju je zarastao, a razbijeni prozori zjapili su sa avetinjskom pakošću. Korov je zagušio travnjak i sakrio prag. Brest je udarao granama o zabat. Gremp se seti dana kada je Adams posadio taj brest.
<BR>&nbsp;&nbsp;&nbsp;&nbsp;&nbsp;Za trenutak zastade na ulici obrasloj travom, sa nogama u prašini, stežući obema rukama dršku štapa, sklopljenih očiju.
<BR>&nbsp;&nbsp;&nbsp;&nbsp;&nbsp;Kroz maglu godina čuo je žagor dece koja se igraju, lajanje Konradovog živahnog kučeta sa ulice. I tu je bio Adams, nag do pojasa, kopao ašovom, dubio rupu, a brest je ležao na travnjaku, sa korenjem zamotanim u sargiju.
<BR>&nbsp;&nbsp;&nbsp;&nbsp;&nbsp;Maj 1946. Pre četrdeset četiri godine. Odmah pošto su se on i Adams zajedno vratili iz rata.
<BR>&nbsp;&nbsp;&nbsp;&nbsp;&nbsp;U prašini se začuše koraci i Gremp, trgnuvši se, otvori oči.
<BR>&nbsp;&nbsp;&nbsp;&nbsp;&nbsp;Pred njim je stajao mlad čovek. Čovek od možda trideset godina. Možda malo manje.
<BR>&nbsp;&nbsp;&nbsp;&nbsp;&nbsp;"Dobro jutro", reče Gremp.
<BR>&nbsp;&nbsp;&nbsp;&nbsp;&nbsp;"Nadam se", reče mladić, "da vas nisam uplašio."
<BR>&nbsp;&nbsp;&nbsp;&nbsp;&nbsp;"Videli ste me kako stojim tu", upita Gremp, "kao matora budala, sa zatvorenim očima?"
<BR>&nbsp;&nbsp;&nbsp;&nbsp;&nbsp;Mladić klimnu.
<BR>&nbsp;&nbsp;&nbsp;&nbsp;&nbsp;"Sećao sam se", reče Gremp.
<BR>&nbsp;&nbsp;&nbsp;&nbsp;&nbsp;"Stanujete negde blizu?"
<BR>&nbsp;&nbsp;&nbsp;&nbsp;&nbsp;"Odmah u ovoj ulici. To je poslednja u ovom kraju grada."
<BR>&nbsp;&nbsp;&nbsp;&nbsp;&nbsp;"Onda možda možete da mi pomognete."
<BR>&nbsp;&nbsp;&nbsp;&nbsp;&nbsp;"Pitajte me", reče Gremp.
<BR>&nbsp;&nbsp;&nbsp;&nbsp;&nbsp;Mladić zamuca. "Pa, vidite, to je ovako. Ja sam na nekoj vrsti... pa, mogli biste to nazvati sentimentalnim putovanjem."
<BR>&nbsp;&nbsp;&nbsp;&nbsp;&nbsp;"Razumem", reče Gremp. "I ja sam."
<BR>&nbsp;&nbsp;&nbsp;&nbsp;&nbsp;"Zovem se Adams", reče mladić. "Deda mi je stanovao negde ovde. Pitam se..."
<BR>&nbsp;&nbsp;&nbsp;&nbsp;&nbsp;"Tačno tamo", reče Gremp.
<BR>&nbsp;&nbsp;&nbsp;&nbsp;&nbsp;Stajali su zajedno i posmatrali kuću.
<BR>&nbsp;&nbsp;&nbsp;&nbsp;&nbsp;"Bila je to nekada lepa kuća", reče mu Gremp. "Vaš deda je zasadio onaj brest odmah po povratku iz rata. Bio sam sa njim za sve vreme rata i zajedno smo se vratili kući. To je za vas bio dan..."
<BR>&nbsp;&nbsp;&nbsp;&nbsp;&nbsp;"Šteta je", reče mladi Adams. "Šteta..."
<BR>&nbsp;&nbsp;&nbsp;&nbsp;&nbsp;Ali izgleda da ga Gremp nije čuo. "Vaš deda?" zapita. "Izgleda da sam mu izgubio trag."
<BR>&nbsp;&nbsp;&nbsp;&nbsp;&nbsp;"Umro je", reče mladi Adams. "Pre dosta godina."
<BR>&nbsp;&nbsp;&nbsp;&nbsp;&nbsp;"Petljao se nešto sa atomskom energijom."
<BR>&nbsp;&nbsp;&nbsp;&nbsp;&nbsp;"Tačno", ponosno reče Adams. "Stupio je u posao čim je bila uvedena u industriju. Odmah posle Moskovskog sporazuma."
<BR>&nbsp;&nbsp;&nbsp;&nbsp;&nbsp;"Odmah pošto su zaključili", reče Gremp, "da ne mogu da vode rat."
<BR>&nbsp;&nbsp;&nbsp;&nbsp;&nbsp;"Tačno", reče Adams.
<BR>&nbsp;&nbsp;&nbsp;&nbsp;&nbsp;"Prilično je teško voditi rat", reče Gremp, "kad ne postoji ništa čemu bi težio."
<BR>&nbsp;&nbsp;&nbsp;&nbsp;&nbsp;"Mislite na gradove", reče Adams.
<BR>&nbsp;&nbsp;&nbsp;&nbsp;&nbsp;"Sigurno", reče Gremp, "i tu ima jedna čudna stvar. Vitlajte svim mogućim atomskim bombama koliko god hoćete, i ne biste mogli da ih zaplašite i isterate. Ali dajte im jeftinu zemlju i porodične avione, rasturiće se baš kao sumanuti zečevi."
<BR>
<BR>&nbsp;&nbsp;&nbsp;&nbsp;&nbsp;Džon Dž. Vebster peo se širokim kamenim stepenicama gradske kuće kada ga sustiže i zaustavi strašilo sa puškom pod pazuhom.
<BR>&nbsp;&nbsp;&nbsp;&nbsp;&nbsp;"Kako ste, g. Vebster?" upita strašilo.
<BR>&nbsp;&nbsp;&nbsp;&nbsp;&nbsp;Vebster se zagleda i lice mu se nabra prepoznavši strašilo.
<BR>&nbsp;&nbsp;&nbsp;&nbsp;&nbsp;"Ti si, Livai", reče. "Kako ide, Livai?"
<BR>&nbsp;&nbsp;&nbsp;&nbsp;&nbsp;Livai Luis se isceri kvrgavim zubima. "Tako, osrednje. Bašte pristižu, a mladi zečevi će biti dobri za jelo."
<BR>&nbsp;&nbsp;&nbsp;&nbsp;&nbsp;"Nisi se valjda umešao u onu gadnu gužvu sa kućama?"
<BR>&nbsp;&nbsp;&nbsp;&nbsp;&nbsp;upita Vebster.
<BR>&nbsp;&nbsp;&nbsp;&nbsp;&nbsp;"Ne, gospodine", izjavi Livai. "Niko od nas Skvotera <EM>Skvoter (u SAD) - čovek koji se naseli na vladinu zemlju, prema propisima, da bi stekao prava na nju; prim. prev.</EM> ne upušta se ni u kakve prljave poslove. Mi poštujemo zakon. Bogobojažljivi ljudi, to smo mi. Tu smo samo zato što nigde drugde ne možemo da zaradimo za život. I nikome ne činimo zlo što stanujemo u kućama od kojih su drugi digli ruke i napustili ih. Policija nas okrivljuje za lopovluk i druge stvari što se dešavaju prosto zato što zna da ne možemo da se zaštitimo. Prave od nas krivce za sve."
<BR>&nbsp;&nbsp;&nbsp;&nbsp;&nbsp;"Volim što to čujem", reče Vebster. "Šef hoće da spali kuće."
<BR>&nbsp;&nbsp;&nbsp;&nbsp;&nbsp;"Ako proba", reče Livai, "naleteće na nešto na šta ne računa. Isterali su nas sa naših imanja sa tim njihovim rezervoarskim usevima, ali dalje nas neće terati."
<BR>&nbsp;&nbsp;&nbsp;&nbsp;&nbsp;Pljunu preko stepenica.
<BR>&nbsp;&nbsp;&nbsp;&nbsp;&nbsp;"Da nemate slučajno malo sitnine?" upita. "Nestade mi municije, a ti zečevi navalili..."
<BR>&nbsp;&nbsp;&nbsp;&nbsp;&nbsp;Vebster gurnu prste u džep sakoa i izvuče pola dolara.
<BR>&nbsp;&nbsp;&nbsp;&nbsp;&nbsp;Livai se isceri. "Baš lepo od vas, g. Vebster. Doneću vam pun tanjir mesa kad nalovim veverica u jesen."
<BR>&nbsp;&nbsp;&nbsp;&nbsp;&nbsp;Skvoter dodirnu šešir sa dva prsta i povuče se niza stepenice dok mu se sunce odbijalo od doboša puške. Vebster opet okrete uza stepenice.
<BR>&nbsp;&nbsp;&nbsp;&nbsp;&nbsp;Kad uđe u salu, sednica gradskog veća bila je već u punom jeku.
<BR>&nbsp;&nbsp;&nbsp;&nbsp;&nbsp;Šef policije Džim Maksvel stajao je kraj stola, a gradonačelnik Pol Karter je govorio.
<BR>&nbsp;&nbsp;&nbsp;&nbsp;&nbsp;"Zar ne misliš da možda postupaš pomalo brzopleto, Džime, kad tražiš takvu akciju sa kućama?"
<BR>&nbsp;&nbsp;&nbsp;&nbsp;&nbsp;"Ne, ne mislim", izjavi šef. "Osim dvadesetak, ili tako nešto, ni jednu od tih kuća ne zauzimaju njihovi zakoniti vlasnici, bolje reći prvobitni vlasnici. Sve one sada pripadaju gradu, zbog poreskih prekršaja. Nisu ništa drugo nego trn u oku i opasnost. Ništa ne vrede. Čak ni koliko bi koštalo da se spasu. Drvo? Drvo više ne koristimo. Plastične mase su bolje. Kamen? Upotrebljavamo čelik umesto kamena. Ni jedna jedina od tih kuća nema nikakve materijalne niti prodajne vrednosti.
<BR>&nbsp;&nbsp;&nbsp;&nbsp;&nbsp;A u međuvremenu postaju sastajališta sitnih prestupnika i nepozeljnih elemenata. Obrasle zelenilom kao što je to već primer sa stambenim četvrtima, one su savršeno skrovište za sve moguće kriminalce. Čovek počini zločin, i pravac u kuće - a kad je već tamo, onda je bezbedan, jer ja bih mogao da uputim i hiljadu Ijudi, a on bi im svima umakao.
<BR>&nbsp;&nbsp;&nbsp;&nbsp;&nbsp;Ne vrede ni koliko bi se dalo za rušenje. A ipak su, ako ne opasnost, a ono bar napast. Treba da ih se otarasimo, a spaljivanje je najjeftiniji, najbrži način. Preduzeli bismo sve mere predostrožnosti."
<BR>&nbsp;&nbsp;&nbsp;&nbsp;&nbsp;"A pravni aspekt?" upita gradonačelnik.
<BR>&nbsp;&nbsp;&nbsp;&nbsp;&nbsp;"Proverio sam to. Čovek ima pravo da uništi svoje vlasništvo na način koji smatra podesnim, ukoliko time ne ugrožava tuđu imovinu. Pretpostavljam da bi se isti zakon mogao primeniti i na gradsku opštinu."
<BR>&nbsp;&nbsp;&nbsp;&nbsp;&nbsp;Odbornik Tomas Grifin skoči na noge.
<BR>&nbsp;&nbsp;&nbsp;&nbsp;&nbsp;"Otuđili biste puno ljudi", izjavi on. "Spalili biste mnoga stara imanja. Ljudi još uvek osećaju neku sentimentalnu privrženost."
<BR>&nbsp;&nbsp;&nbsp;&nbsp;&nbsp;"Ako im je stalo do njih", obrecnu se šef, "zašto nisu plaćali porez i starali se o njima? Zašto su odjurili u unutrašnjost i prosto ostavili kuće? Evo, pitajte Vebstera. Može da vam kaže koliko je uspeo kada je pokušao da zainteresuje ljude za domove predaka."
<BR>&nbsp;&nbsp;&nbsp;&nbsp;&nbsp;"Misliš na onu komediju sa Nedeljom starog doma?" reče Grifin. "Nije uspela. Naravno da nije. Vebster je toliko preterao s tim da su se ljudi sprdali. Službenici Trgovinke komore uvek tako nešto naprave."
<BR>&nbsp;&nbsp;&nbsp;&nbsp;&nbsp;Odbornik Forest King ljutito diže glas. "Nema ničeg lošeg u Trgovinskoj komori, Grifine. Samo što što si propao u poslu nije razlog..."
<BR>&nbsp;&nbsp;&nbsp;&nbsp;&nbsp;Grifin ne obrati pažnju na njega. "Prošlo je vreme pritiska, gospodo. Zauvek je prohujalo vreme velikog pritiska, Belihu <EM>Belihu (u SAD): razmetljiva ili senzacionalna reklama, bučna propaganda; prim. prev.</EM> je mrtav i sahranjen.
<BR>&nbsp;&nbsp;&nbsp;&nbsp;&nbsp;Vreme kada ste mogli da imate dane žita i dolarske dane na berzi, ili da izmislite nekakvu lažnu proslavu, dekorišete kuće zastavama i privučete gomile spremne da troše novac, prošlo je još pre mnogo godina. Samo vi ljudi izgleda da to ne znate.
<BR>&nbsp;&nbsp;&nbsp;&nbsp;&nbsp;Uspeh takvih senzacionalnih poduhvata bio je u tome što su odgovarali psihologiji mase i građanskoj lojalnosti. A nema građanske lojalnosti kada grad umire na nogama. Ne možete apelovati na psihologiju gomile kada gomile nema - kada svaki, ili bezmalo svaki čovek živi sam na četrdeset jutara."
<BR>&nbsp;&nbsp;&nbsp;&nbsp;&nbsp;"Gospodo", molio je gradonačelnik. "Gospodo, ovako nikako ne ide."
<BR>&nbsp;&nbsp;&nbsp;&nbsp;&nbsp;King se prenu, udari o sto.
<BR>&nbsp;&nbsp;&nbsp;&nbsp;&nbsp;"Ne, da čujemo to. Vebster je došao. Mogao bi da nam kaže šta misli."
<BR>&nbsp;&nbsp;&nbsp;&nbsp;&nbsp;Vebster se vrpoljio u neprilici. "Ja jedva da uopšte imam šta da kažem", reče on.
<BR>&nbsp;&nbsp;&nbsp;&nbsp;&nbsp;"Zaboravite to", izbaci Grifin i sede.
<BR>&nbsp;&nbsp;&nbsp;&nbsp;&nbsp;Ali King je i dalje stajao, lice mu je bilo tamnocrveno, a usne drhtale od besa.
<BR>&nbsp;&nbsp;&nbsp;&nbsp;&nbsp;"Vebstere!" uzviknu on.
<BR>&nbsp;&nbsp;&nbsp;&nbsp;&nbsp;Vebster zavrte glavom. "Došao si sa jednom od tvojih velikih ideja", vikao je King. "Hteo si da je izneseš pred veće. Istupi, čoveče, i reci šta misliš, tražio si priliku za to i sad ti se ukazuje."
<BR>&nbsp;&nbsp;&nbsp;&nbsp;&nbsp;Vebster se polako diže, sa besno stisnutim usnama.
<BR>&nbsp;&nbsp;&nbsp;&nbsp;&nbsp;"Možda si i suviše tup", reče Kingu, "da bi shvatio zbog čega ne podnosim to tvoje ponašanje."
<BR>&nbsp;&nbsp;&nbsp;&nbsp;&nbsp;King zinu, zatim eksplodira. "Tup! I ti to meni kažeš! Radili smo zajedno i pomagao sam ti. Nikada mi tako nešto do sada nisi rekao... ti si..."
<BR>&nbsp;&nbsp;&nbsp;&nbsp;&nbsp;"Nikad ti to pre nisam rekao", reče mirno Vebster. "Jasno da nisam. Želeo sam da sačuvam posao."
<BR>&nbsp;&nbsp;&nbsp;&nbsp;&nbsp;"Pa dobro, nemaš posla", zaurla King. "Od ovog trenutka više nemaš posla."
<BR>&nbsp;&nbsp;&nbsp;&nbsp;&nbsp;"Umukni", reče Vebster.
<BR>&nbsp;&nbsp;&nbsp;&nbsp;&nbsp;King je buljio u njega, zbunjen, kao da ga je neko ošamario posred lica.
<BR>&nbsp;&nbsp;&nbsp;&nbsp;&nbsp;"I sedi", reče Vebster, a glas mu je sekao po sobi kao oštar nož.
<BR>&nbsp;&nbsp;&nbsp;&nbsp;&nbsp;Kingova kolena popustiše pod njim i on naglo sede. Zavlada krhka tišina.
<BR>&nbsp;&nbsp;&nbsp;&nbsp;&nbsp;"Imam nešto da kažem", reče Vebster. "Nešto što je trebalo odavno da se kaže. Nešto što svi treba da čujete. Zapanjuje me da ja treba da budem taj koji će vam to reći. Pa ipak, možda, kao čovek koji već blizu petnaest godina radi u interesu ovog grada, logično je da ja budem onaj koji će reći istinu.
<BR>&nbsp;&nbsp;&nbsp;&nbsp;&nbsp;Odbornik Grifin reče da grad umire na nogama, i to što kaže je tačno. Našao bih samo jednu grešku u tome, a to je ublažavanje istine. Grad... naš grad, bilo koji grad... već je mrtav.
<BR>&nbsp;&nbsp;&nbsp;&nbsp;&nbsp;Grad je anahronizam. On je nadživeo svoju svrhu. Hidroponici i helikopter značili su njegovu propast. U početku, grad je bio stanište plemena, prostor na kome se pleme sakupljalo radi uzajamne odbrane. Kasnije, oko njega se podizao zid da bi se postigla bolja zaštita. Onda je zid konačno nestao, ali grad je živeo i dalje zbog pogodnosti koje je pružao zanatima i trgovini. Živeo je i dalje u moderno doba zato što su ljudi bili prinuđeni da stanuju u blizini svojih radnih mesta, a ona su bila u gradu.
<BR>&nbsp;&nbsp;&nbsp;&nbsp;&nbsp;Ali danas više nije tako. Sa privatnim avionom sto milja sada predstavlja kraće rastojanje nego pet milja tamo negde 1930. godine. Ljudi lete na posao po nekoliko stotina milja i lete kući na kraju radnog dana. Više nije potrebno da žive zbijeni u gradu.
<BR>&nbsp;&nbsp;&nbsp;&nbsp;&nbsp;Automobil je započeo ovaj kurs, a privatni avion ga je završio. Taj razvoj se mogao primetiti još početkom ovog veka u bežanju iz grada, od njegovih poreza i zagušljivosti, pokretu prema predgrađima i velikim komadima zemlje. Mnogi su ostajali vezani za grad, zbog nedostatka odgovarajućeg prevoza, zbog nedostatka finansijskih sredstava. Ali sada, kada rezervoarska proizvodnja useva srozava vrednost zemlje, čovek može da kupi ogroman kompleks u unutrašnjosti za manje od onoga što je davao za zemljište u gradu pre četrdeset godina. A sa avionima na atomski pogon ni prevoz više nije problem."
<BR>&nbsp;&nbsp;&nbsp;&nbsp;&nbsp;Zaćutao je, a tišina je trajala i dalje. Gradonačelnik je imao zaprepašćen izraz. Kingove usne su se micale, ali se reči nisu čule. Grifin se smeškao.
<BR>&nbsp;&nbsp;&nbsp;&nbsp;&nbsp;"I tako, šta nam ostaje?" upita Vebster. "Reći ću vam šta. Ulice i ulice, blokovi i blokovi napuštenih kuća od kojih su ljudi prosto digli ruke i otišli. Zašto su imali da ostanu? Šta im je grad mogao ponuditi? Ništa od svega onoga što je davao generacijama pre njih, jer progres je izbrisao potrebu za olakšicama koje pruža grad. Oni su izgubili nešto, finansijski gledano, razume se, kada su napustili kuće. Ali činjenica da mogu da kupe dva puta bolju kuću po upola manjoj ceni, činjenica da mogu da žive onako kako žele, da razviju nešto kao porodična imanja prema najboljoj tradiciji koju su im ostavili bogati od pre jedne generacije - sve je to prevagnulo za napuštanje domova.
<BR>&nbsp;&nbsp;&nbsp;&nbsp;&nbsp;I šta nam je ostalo? Nekoliko blokova poslovnih zgrada. Nekoliko jutara industrijskih preduzeća. Gradska uprava opremljena za staranje o milion ljudi, bez tog miliona. Budžet koji je poreze naterao tako visoko da će se najzad čak i poslovne zgrade iseliti da bi ih izbegle. Utaje poreza koje su nam natovarile na vrat bezvrednu imovinu. To nam je ostalo.
<BR>&nbsp;&nbsp;&nbsp;&nbsp;&nbsp;Ako mislite da će vam nekakva Trgovinska komora, neka bučna reklama, neki plitkouman plan dati odgovore na ovo, onda ste šašavi. Postoji samo jedan odgovor, i on je jednostavan. Grad kao ljudska institucija je mrtav. Možda će nastaviti da se bori još nekoliko godina, ali to je sve."
<BR>&nbsp;&nbsp;&nbsp;&nbsp;&nbsp;"G. Vebster", reče gradonačelnik.
<BR>&nbsp;&nbsp;&nbsp;&nbsp;&nbsp;No Vebster ne obrati pažnju na njega.
<BR>&nbsp;&nbsp;&nbsp;&nbsp;&nbsp;"Ali da nije bilo ovoga što se danas desilo", reče, "ostao bih i dalje i igrao se lutaka sa vama. Nastavio bih da se pretvaram da mislim da grad živi. I dalje bih zavaravao i sebe i vas. Ali, gospodo, postoji i takva stvar kao što je ljudsko dostojanstvo."
<BR>&nbsp;&nbsp;&nbsp;&nbsp;&nbsp;Ledenu tišinu prekide šuštanje hartije i prigušeno kašljucanje nekog zbunjenog slušaoca.
<BR>&nbsp;&nbsp;&nbsp;&nbsp;&nbsp;Ali Vebster nije bio gotov.
<BR>&nbsp;&nbsp;&nbsp;&nbsp;&nbsp;"Grad je propao", reče, "i dobro što je propao. Umesto što sedite ovde i jadikujete nad njegovim zdrobljenim telom, bolje bi bilo da ustanete na noge i zahvalite što je propao. Jer da ovaj grad nije nadživeo svoju namenu, kao što se dogodilo sa svim drugim gradovima - da gradovi sveta nisu bili napušteni, bili bi razoreni. Bilo bi rata, gospodo, atomskog rata. Jeste li zaboravili kako ste se budili noću i osluškivali da li će pasti bomba, znajući da je nećete čuti, znajući da više nikad nećete čuti ako zaista dođe"
<BR>&nbsp;&nbsp;&nbsp;&nbsp;&nbsp;Ali gradovi su bili napušteni, a industrija raturena, nije bilo ciljeva, i nije bilo rata
<BR>&nbsp;&nbsp;&nbsp;&nbsp;&nbsp;"Neki od vas gospodo", reče on, "mnogi od vas gospode danas su živi zato što su ljudi napustili vaš grad. Sada, pobogu, pustite ga neka bude mrtav. Budite srećni što je mrtav. To je najbolja stvar koja se ikada dogodila u celoj ljudskoj istoriji."
<BR>&nbsp;&nbsp;&nbsp;&nbsp;&nbsp;Džon Dž. Vebster se okrete na peti i napusti sobu.
<BR>&nbsp;&nbsp;&nbsp;&nbsp;&nbsp;Napolju, na prostranom kamenom stpeništu stade i zagleda se u nebo bez oblaka, vide golubove kako kruže iznad kulica i tornjeva gradske kuće.
<BR>&nbsp;&nbsp;&nbsp;&nbsp;&nbsp;Stresao se kao pas kada izađe iz bare.
<BR>&nbsp;&nbsp;&nbsp;&nbsp;&nbsp;Bio je budala, naravno. Sada će morati da juri za posao, možda ga dugo neće naći. Postajao je pomalo star za traženje posla.
<BR>&nbsp;&nbsp;&nbsp;&nbsp;&nbsp;Ali uprkos tim mislima, na usne mu netražena dođe jedna laka melodija. Žustro krenu, sa napućenim usnama, nečujno zviždeći.
<BR>&nbsp;&nbsp;&nbsp;&nbsp;&nbsp;Nema više licemerstva. Neće više noćima ležati budan pitajući se šta da radi - svestan da je grad mrtav, znajući da je ono što radi beskorisno, osećajući se kao hulja zato što prima platu koju zna da ne zarađuje. Osećajući onaj čudni, džangrizav nemoćni bes radnika koji zna da mu je rad neproduktivan.
<BR>&nbsp;&nbsp;&nbsp;&nbsp;&nbsp;Išao je prema parkiralištu, uputivši se helikopteru.
<BR>&nbsp;&nbsp;&nbsp;&nbsp;&nbsp;Sada možda, govorio je sebi, mogu da se odsele u unutrašnjost, onako kako Beti želi. Možda bi mogao da provodi večeri krstareći svojim zemljištem. Neko mesto sa potokom. Svakako mora da ima potok koji bi mogao da zapati pastrmkom. Podseti se da se popne na tavan i proveri opremu za letenje.
<BR>
<BR>&nbsp;&nbsp;&nbsp;&nbsp;&nbsp;Marta Džonson je čekala na vratima ambara kada se stari auto dokotrljao puckajući stazom.
<BR>&nbsp;&nbsp;&nbsp;&nbsp;&nbsp;Ol ukočeno izađe, lica izbrazdana umorom.
<BR>&nbsp;&nbsp;&nbsp;&nbsp;&nbsp;"Jesi prodao što?" upita Marta
<BR>&nbsp;&nbsp;&nbsp;&nbsp;&nbsp;Ol zavrte glavom. "Ne vredi. Samo mi se smeju. Pokazuju klipove kukuruza dva puta veće od mojih, isto tako slatke i sa ravnijim redovima. Bostan gotovo bez kore. I ukusniji, kažu."
<BR>&nbsp;&nbsp;&nbsp;&nbsp;&nbsp;Šutnu grumen zemlje i on se raspade u prašinu.
<BR>&nbsp;&nbsp;&nbsp;&nbsp;&nbsp;"Ovako ne ide", izjavi on. "Rezervoari su nas stvarno uništili."
<BR>&nbsp;&nbsp;&nbsp;&nbsp;&nbsp;"Možda da vidimo da prodamo farmu", predloži Marta.
<BR>&nbsp;&nbsp;&nbsp;&nbsp;&nbsp;Ol ništa ne reče.
<BR>&nbsp;&nbsp;&nbsp;&nbsp;&nbsp;"Mogao bi da dobiješ posao na nekoj rezervoarskoj farmi", reče Marta. "Hari je dobio. Zbilja mu se sviđa."
<BR>&nbsp;&nbsp;&nbsp;&nbsp;&nbsp;Ol odmahnu glavom.
<BR>&nbsp;&nbsp;&nbsp;&nbsp;&nbsp;"Ili možda kao baštovan", reče Marta. "Bio bi baš dobar baštovan. Elegantan svet koji je prešao na velika imanja voli da ima baštovane za cveće i drugo. Tako je otmenije nego kada se radi mašinama."
<BR>&nbsp;&nbsp;&nbsp;&nbsp;&nbsp;Ol opet zavrte glavom. "Ne mogu da smislim da se petljam cvećem", reče. "Ne pošto sam gajio kukuruz već više od dvadeset godina."
<BR>&nbsp;&nbsp;&nbsp;&nbsp;&nbsp;"Možda bismo", reče Marta, "mogli da imamo neki mali avion. I tekuću vodu u kući. I kadu umesto što se kupamo u staroj lužnici pored vatre u kuhinji."
<BR>&nbsp;&nbsp;&nbsp;&nbsp;&nbsp;"Ne bih umeo da teram avion", pobuni se Ol.
<BR>&nbsp;&nbsp;&nbsp;&nbsp;&nbsp;"Sigurno bi umeo", reče Marta. "To je prosto. Oni Andersonovi derani, nema im ni dva pedlja od zemlje, a stalno lete. Onaj jedan se zevzečio okolo i jednom je ispao, ali..."
<BR>&nbsp;&nbsp;&nbsp;&nbsp;&nbsp;"Moram da razmislim o tome", reče Ol u očajanju. "Moram da razmislim."
<BR>&nbsp;&nbsp;&nbsp;&nbsp;&nbsp;Okrete se, preskoči ogradu u uputi se u njive. Marta ostade pored kola gledajući za njim. Jedna usamljena suza skotrlja joj se niz prašnjavi obraz.
<BR>
<BR>&nbsp;&nbsp;&nbsp;&nbsp;&nbsp;"Gospodin Tejlor vas čeka", reče devojka.
<BR>&nbsp;&nbsp;&nbsp;&nbsp;&nbsp;Džon Dž. Vebster stade da muca. "Ali ja još nisam bio ovde. On ne zna da ću doći."
<BR>&nbsp;&nbsp;&nbsp;&nbsp;&nbsp;"Gospodin Tejlor", insistirala je devojka, "vas očekuje."
<BR>&nbsp;&nbsp;&nbsp;&nbsp;&nbsp;Pokaže glavom prema vratima. Na njima je stajalo:
<BR>&nbsp;&nbsp;&nbsp;&nbsp;&nbsp;BIRO ZA PRILAGOĐAVANJE LJUDI
<BR>&nbsp;&nbsp;&nbsp;&nbsp;&nbsp;"Ali ja sam došao da tražim posao", pobuni se Vebster. "Ne da budem prilagođen ili tako nešto. Ovo je služba Svetskog odbora za zapošljavanje, je li tako?"
<BR>&nbsp;&nbsp;&nbsp;&nbsp;&nbsp;"Tačno", izjavi devojka. "Zar nećete gospodinu Tejloru?"
<BR>&nbsp;&nbsp;&nbsp;&nbsp;&nbsp;"Kad ste navalili", reče Vebster.
<BR>&nbsp;&nbsp;&nbsp;&nbsp;&nbsp;Devojka škljocnu prekidačem i progovori u interkomunikator. "G. Vebster je ovde, gospodine."
<BR>&nbsp;&nbsp;&nbsp;&nbsp;&nbsp;"Neka uđe", reče jedan glas.
<BR>&nbsp;&nbsp;&nbsp;&nbsp;&nbsp;Sa seširom u ruci, Vebster prođe kroz vrata.
<BR>&nbsp;&nbsp;&nbsp;&nbsp;&nbsp;Čovek za stolom imao je belu kosu, ali lice mladog čoveka. Rukom pokaza stolicu.
<BR>&nbsp;&nbsp;&nbsp;&nbsp;&nbsp;"Tražite posao", reče.
<BR>&nbsp;&nbsp;&nbsp;&nbsp;&nbsp;"Da", reče Vebster, "ali..."
<BR>&nbsp;&nbsp;&nbsp;&nbsp;&nbsp;"Molim vas, sedite", reče Tejlor. "Ako mislite na onaj natpis na vratima, zaboravite to. Nećemo pokušati da vas prilagodimo."
<BR>&nbsp;&nbsp;&nbsp;&nbsp;&nbsp;"Ne mogu da nađem posao", reče Vebster. "Jurim već nedeljama i niko neće da me primi. Zato sam došao ovamo."
<BR>&nbsp;&nbsp;&nbsp;&nbsp;&nbsp;"Niste želeli da dođete?"
<BR>&nbsp;&nbsp;&nbsp;&nbsp;&nbsp;"Ne, iskreno da kažem, nisam. Biro za zapošljavanje. To ima... ovaj... ima jedan prizvuk koji mi se ne dopada."
<BR>&nbsp;&nbsp;&nbsp;&nbsp;&nbsp;Tejlor se osmehnu. "Terminologija je možda nesrećna. Vi mislite na biroe za zapošljavanje iz starih dana. Mesta na koja su ljudi odlazili kada im je posao bio očajnički potreban. Vlada je držala biroe koji su nastojali da nađu posla za ljude zato da ne bi pali na teret društvu."
<BR>&nbsp;&nbsp;&nbsp;&nbsp;&nbsp;"Ja sam dovoljno očajan", priznade Vebster. "Samo još uvek imam ponos i zato mi je teško padalo da dođem. Ali, najzad, više ništa drugo nije moglo da se učini. Vidite, ispao sam izdajnik ."
<BR>&nbsp;&nbsp;&nbsp;&nbsp;&nbsp;"Hoćete da kažete", reče Tejlor, "da ste rekli istinu. Čak i ako vas je koštala posla. Poslovni svet, ne samo ovde, već i u celom svetu, još nije spreman za tu istinu. Poslovan čovek se još uvek drži gradske tradicije, tradicije prodavanja. Kad dođe vreme, on će shvatiti da mu grad nije potreban, da će mu služba i valjane vrednosti doneti zamašnije poslove nego što mu je prodavanje ikada donosilo. Pitao sam se, Vebstere, šta vas je samo nagnalo da učinite to što ste učinili?"
<BR>&nbsp;&nbsp;&nbsp;&nbsp;&nbsp;"Bilo mi se smučilo", reče Vebster. "Smučilo mi se da gledam ljude kako se batrgaju sa čvrsto zatvorenim očima. Da gledam kako se jedna stara tradicija održava u životu kada treba da bude napuštena. Dosta mi je bilo Kingovog građanskog entuzijazma na silu boga kada su svi razlozi za entuzijazam nestali."
<BR>&nbsp;&nbsp;&nbsp;&nbsp;&nbsp;Tejlor potvrđujući klimnu glavom. "Vebstere, šta mislite da li biste mogli da prilagođavate ljudska bića?"
<BR>&nbsp;&nbsp;&nbsp;&nbsp;&nbsp;Vebster se samo zagleda.
<BR>&nbsp;&nbsp;&nbsp;&nbsp;&nbsp;"Ja to mislim", reče Tejlor. "Svetski odbor radi to već godinama, mirno, nenametljivo. Čak ni mnogi koji su prilagođeni ne znaju da su prilagođeni. Promene nastale otkako je od starih Ujedinjenih nacija postao Svetski odbor donele su mnogo poremećaja. Sa uvođenjem atomske energije u privredu stotine hiljada ostalo je bez posla. Ti ljudi su morali da se prekvalifikuju i uvode u nove poslove, neki u novu atomiku, neki u druge profesije. Pojava rezervoarske zamljoradnje oterala je zemljoradnike sa zemlje. Oni su nam, možda, doneli najveći problem, jer osim specijalnog znanja potrebnog za gajenje useva i rad oko stoke nisu znali ništa drugo. Većina njih nije ni želela da stekne znanja. Mnogi su bili ogorčeni zato što im je na silu oduzet način izdržavanja koji su nasledili od svojih predaka. A pošto su po prirodi individualisti, napravili su teže psihološke probleme nego i jedna druga klasa."
<BR>&nbsp;&nbsp;&nbsp;&nbsp;&nbsp;"Mnogi od njih", izjavi Vebster, "još uvek besposliče. Stotinu ili i više njih zaposeli su kuće i žive od danas do sutra. Ubiju po nekog zeca, vevericu, malo pecaju, gaje povrće i beru divlje voće. Upuštaju se u sitne krađe ovde-onde i ponekad prose po ulicama u gradu."
<BR>&nbsp;&nbsp;&nbsp;&nbsp;&nbsp;"Vi poznajete te ljude?" upita Tejlor
<BR>&nbsp;&nbsp;&nbsp;&nbsp;&nbsp;"Neke od njih", reče Vebster. "Jedan mi s vremena na vreme donosi veverice i zečeve. Da bi izvadio štetu, iskamči mi pare za municiju."
<BR>&nbsp;&nbsp;&nbsp;&nbsp;&nbsp;"Oni bi se protivili prilagođavanju, zar ne?"
<BR>&nbsp;&nbsp;&nbsp;&nbsp;&nbsp;"I te kako", reče Vebster.
<BR>&nbsp;&nbsp;&nbsp;&nbsp;&nbsp;"Znate nekog farmera koji se zove Ol Džonson? Još uvek se drži svoje farme, još uvek neizmenjen?"
<BR>&nbsp;&nbsp;&nbsp;&nbsp;&nbsp;Vebster klimnu glavom.
<BR>&nbsp;&nbsp;&nbsp;&nbsp;&nbsp;"Šta ako biste pokušali da ga prilagodite?"
<BR>&nbsp;&nbsp;&nbsp;&nbsp;&nbsp;"Izbacio bi me sa farme", reče Vebster.
<BR>&nbsp;&nbsp;&nbsp;&nbsp;&nbsp;"Ljudi kao Ol i ti Skvoteri", reče Tejlor, "sada nam predstavljaju specijalne probleme. Ostali svet je uglavnom prilično dobro prilagođen, prilično se dobro uklopio u kolosek današnjice. Neki od njih dosta jadikuju za prošlošću, ali to je samo efekta radi. Ne biste ih mogli nagnati nazad na njihov stari način života.
<BR>&nbsp;&nbsp;&nbsp;&nbsp;&nbsp;Pre mnogo godina, u stvari kada je atomistika ušla u industriju, Svetski odbor stajao je pred teškom odlukom. Da li promene koje znače progres u svetu sprovoditi postepeno, da bi se ljudima omogućilo da se prirodno prilagode, ili ih treba razvijati što brže, s tim da Odbor pomogne u neophodnom prilagođavanju ljudi? Bilo je odlučeno, pravilno ili pogrešno, da progres dođe na prvo mesto, bez obzira na njegovo dejstvo na ljude. Ova odluka se uglavnom pokazala kao mudra.
<BR>&nbsp;&nbsp;&nbsp;&nbsp;&nbsp;Znali smo, naravno, da u mnogim primerima ovo ponovno prilagođavanje nije moglo da se čini i suviše otvoreno. U nekim slučajevima, kao što je bilo sa velikim grupama radnika koji su ostali bez posla, to je bilo moguće, ali u većini projedinačnih slučajeva, kao što je nas prijatelj Ol, nije. Tim ljudima se mora pomoći da nađu sebe u ovom novom svetu, ali oni ne smeju znati da im se pomaže. Kazati im to, značilo bi uništiti poverenje i dostojanstvo, a ljudsko dostojanstvo je kamen-temeljac svake civilizacije."
<BR>&nbsp;&nbsp;&nbsp;&nbsp;&nbsp;"Znao sam da se prilagođavanje sprovodi u samoj industriji", reče Vebster, "ali nisam čuo za pojedinačne slučajeve."
<BR>&nbsp;&nbsp;&nbsp;&nbsp;&nbsp;"Nismo mogli da reklamiramo stvar", reče Tejlor. "To je u stvari tajna."
<BR>&nbsp;&nbsp;&nbsp;&nbsp;&nbsp;"Ali zašto mi onda sve to govorite?"
<BR>&nbsp;&nbsp;&nbsp;&nbsp;&nbsp;"Zato što bismo želeli da radite sa nama. Da pomognete u prilagođavanju. Recimo, da počnete sa Olom. Zatim možda da vidite šta se može uraditi sa Skvoterima."
<BR>&nbsp;&nbsp;&nbsp;&nbsp;&nbsp;"Ne znam", reče Vebster.
<BR>&nbsp;&nbsp;&nbsp;&nbsp;&nbsp;"Čekali smo da pristupite", reče Tejlor. "Znali smo da ćete najzad morati da dođete ovamo. King bi vam pokvario svaku šansu koju ste mogli imati na bilo kom poslu. On je stvar preneo dalje. Protiv vas su sve Trgovinske komore i sve građanske grupe danas u svetu."
<BR>&nbsp;&nbsp;&nbsp;&nbsp;&nbsp;"Verovatno nemam izbora", reče Vebster.
<BR>&nbsp;&nbsp;&nbsp;&nbsp;&nbsp;"Ne želimo da tako mislite o tome", reče Tejlor. "Razmislite neko vreme pa dođite opet. Čak i ako ne budete hteli ovaj posao, naći ćemo vam drugi - uprkos Kingu."
<BR>
<BR>&nbsp;&nbsp;&nbsp;&nbsp;&nbsp;Pred kancelarijom Vebster vide figuru strašila kako ga čeka. To je bio Livai Luis; nije se cerio kvrgavim zubima, a pod miškom je nosio pušku.
<BR>&nbsp;&nbsp;&nbsp;&nbsp;&nbsp;"Rekoše mi neki momci da su vas videli kad ste ulazili ovamo", objasni on, "pa sam vas sačekao."
<BR>&nbsp;&nbsp;&nbsp;&nbsp;&nbsp;"Kakva je nevolja?" upita Vebster, jer je Livaievo lice rečito govorilo o nevolji.
<BR>&nbsp;&nbsp;&nbsp;&nbsp;&nbsp;"Policija", reče Livai i pljunu s gađenjem.
<BR>&nbsp;&nbsp;&nbsp;&nbsp;&nbsp;"Policija", reče Vebster i ohladi se izgovorivši tu reč. Jer on je znao u čemu je stvar.
<BR>&nbsp;&nbsp;&nbsp;&nbsp;&nbsp;"Jeste", reče Livai. "Spremaju se da nas isteraju vatrom."
<BR>&nbsp;&nbsp;&nbsp;&nbsp;&nbsp;"Znači, veće je najzad popustilo", reče Vebster.
<BR>&nbsp;&nbsp;&nbsp;&nbsp;&nbsp;"Upravo dolazim iz policije", izjavi Livai. "Rekao sam im da bi im bolje bilo da pripaze. Kazao sam im da će se creva rasuti po zemlji ako samo pokušaju. Postavio sam momke oko kuće i rekao im da ne pucaju sve dok ne budu sigurni da će pogoditi."
<BR>&nbsp;&nbsp;&nbsp;&nbsp;&nbsp;"Ne možeš tako, Livai", oštro reče Vebster.
<BR>&nbsp;&nbsp;&nbsp;&nbsp;&nbsp;"Ne mogu!" odvrati Livai. "Već sam to uradio. Isterali su nas sa farmi, primorali nas da ih prodamo jer nismo mogli da zaradimo za život. I neće nas goniti dalje. Ili ćemo ostati ovde ili umreti. A isteraće nas vatrom jedino kada ne bude ostao niko da ih zaustavi."
<BR>&nbsp;&nbsp;&nbsp;&nbsp;&nbsp;Priteže pantalone i opet pljunu.
<BR>&nbsp;&nbsp;&nbsp;&nbsp;&nbsp;"I nismo mi jedini koji tako misle", izjavi. "I Gremp je tamo sa nama."
<BR>&nbsp;&nbsp;&nbsp;&nbsp;&nbsp;"Gremp!"
<BR>&nbsp;&nbsp;&nbsp;&nbsp;&nbsp;"Jasno. Onaj stari što stanuje kod vas. Preuzeli smo ga u neku ruku kao svog glavnokomandujućeg. Kaže da se seća nekih trikova iz rata za koje policajci nikad nisu čuli. Poslao je nekoliko momaka u Dom legija da zdipe jedan top. Kaže da ma gde može da nađe granate za njega iz muzeja. Kaže, ima da ga postavimo i onda da javimo da ćemo osuti paljbu ako policija krene."
<BR>&nbsp;&nbsp;&nbsp;&nbsp;&nbsp;"Slušaj, Livai, hićeš nešto da mi učiniš?"
<BR>&nbsp;&nbsp;&nbsp;&nbsp;&nbsp;"Razume se, g. Vebster."
<BR>&nbsp;&nbsp;&nbsp;&nbsp;&nbsp;"Hoćeš da uđeš ovamo i potražiš gospodina Tejlora? Traži da ga vidiš. Kaži mu da sam već na poslu."
<BR>&nbsp;&nbsp;&nbsp;&nbsp;&nbsp;"Jasno da hoću, ali kuda ćete vi?"
<BR>&nbsp;&nbsp;&nbsp;&nbsp;&nbsp;"Odoh do gradske kuće."
<BR>&nbsp;&nbsp;&nbsp;&nbsp;&nbsp;"Sigurno nećete da idem s vama?"
<BR>&nbsp;&nbsp;&nbsp;&nbsp;&nbsp;"Ne", izjavi Vebster. "Bolje da idem sam. I, Livai..."
<BR>&nbsp;&nbsp;&nbsp;&nbsp;&nbsp;"Molim."
<BR>&nbsp;&nbsp;&nbsp;&nbsp;&nbsp;"Kaži Grempu da zadrži svoju artiljeriju. Neka ne puca ako ne mora - ali ako bude morao, neka ide redom."
<BR>
<BR>&nbsp;&nbsp;&nbsp;&nbsp;&nbsp;"Gradonačelnik je zauzet", reče Rejmond Braun, njegov sekretar.
<BR>&nbsp;&nbsp;&nbsp;&nbsp;&nbsp;"To vi mislite", reče Vebster i uputi se vratima.
<BR>&nbsp;&nbsp;&nbsp;&nbsp;&nbsp;"Ne možete unutra, Vebstere", dreknu Braun.
<BR>&nbsp;&nbsp;&nbsp;&nbsp;&nbsp;Skoči sa stolice i jurnu oko stola pokušavajući da dohvati Vebstera. Vebster postrance zamahnu rukom, dohvati Brauna za grudi i tresnu ga nazad o sto. Sto se zanese, Braun zavitla rukama, izgubi ravnotežu i tupo bupnu o pod.
<BR>&nbsp;&nbsp;&nbsp;&nbsp;&nbsp;Vebster naglo otvori gradonačelnikova vrata.
<BR>&nbsp;&nbsp;&nbsp;&nbsp;&nbsp;Gradonačelnikove noge skliznuse sa stola. "Rekao sam Braunu", reče.
<BR>&nbsp;&nbsp;&nbsp;&nbsp;&nbsp;Vebster potvri. "I Braun je rekao meni. U čemu je stvar, Kartere? Bojali ste se da bi King mogao saznati da sam ovde? Plašite se da ne budete korumpirani nekom dobrom idejom?"
<BR>&nbsp;&nbsp;&nbsp;&nbsp;&nbsp;"Šta želite?" izbrecnu se Karter.
<BR>&nbsp;&nbsp;&nbsp;&nbsp;&nbsp;"Čujem da će policija da pali kuće."
<BR>&nbsp;&nbsp;&nbsp;&nbsp;&nbsp;"Tačno", izjavi pošteno gradonačelnik. "One su opasne za zajednicu."
<BR>&nbsp;&nbsp;&nbsp;&nbsp;&nbsp;"Kakvu zajednicu?"
<BR>&nbsp;&nbsp;&nbsp;&nbsp;&nbsp;"Slušajte, Vebstere."
<BR>&nbsp;&nbsp;&nbsp;&nbsp;&nbsp;"Znate vi da nema zajednice. Samo nekoliko vas vašljivih političara što se muvate okolo da bi vam se priznao boravak, da biste bili sigurni da će vas izabrati svake godine i da ćete vući plate. Došlo je do toga da sve što imate da uradite jeste da glasate jedan za drugog. Ljudi koji rade po trgovinama i radnjama, čak i oni koji rade najbednije poslove u fabrikama, ne žive unutar gradskog područja. Poslovni ljudi su odavno otišli iz grada. Oni ovde svršavaju poslove, ali ne stanuju."
<BR>&nbsp;&nbsp;&nbsp;&nbsp;&nbsp;"Ali ovo je još uvek grad", izjavi gradonačelnik.
<BR>&nbsp;&nbsp;&nbsp;&nbsp;&nbsp;"Nisam došao da se raspravljam oko toga sa vama", reče Vebster. "Došao sam da pokušam da vas ubedim da grešite što palite te kuće. Čak i ako vi to ne shvatate, kuće su domovi za ljude koji nemaju druge domove. Za ljude koji su došli u ovaj grad da traže utočište, koji su našli pribežište kod nas. Mi smo donekle odgovorni za njih."
<BR>&nbsp;&nbsp;&nbsp;&nbsp;&nbsp;"Nismo mi odgovorni za njih", zaškrguta gradonačelnik.
<BR>&nbsp;&nbsp;&nbsp;&nbsp;&nbsp;"Što god bude sa njima, to je njihova sopstvena zla sreća. Nismo ih zvali ovamo. Ne želimo ih ovde. Oni ništa ne dorpinose društvu. Hoćete da mi kažete kako su oni promašeni slučajevi. Pa šta ja tu mogu? Hoćete da kažete da ne mogu da nađu zaposlenje? A ja vam kažem da bi mogli da nađu posla kada bi pokušali da ga nađu. Ima posla, uvek ima posla da se radi. Napunili su im glave tim pričama o novom svetu i oni sada zamišljaju da neko treba da im nađe kuću koja im se dopada i posao koji im odgovara."
<BR>&nbsp;&nbsp;&nbsp;&nbsp;&nbsp;"Govorite kao neki razbarušeni individualista", reče Vebster.
<BR>&nbsp;&nbsp;&nbsp;&nbsp;&nbsp;"Kažete to kao da vam sve ovo izgleda smešno", prosikta gradonačelnik.
<BR>&nbsp;&nbsp;&nbsp;&nbsp;&nbsp;"I mislim da je smešno", reče Vebster. "Smešno i tragično da danas uopšte neko tako misli."
<BR>&nbsp;&nbsp;&nbsp;&nbsp;&nbsp;"Svet bi bio mnogo bogatiji sa malo razbarušenog individualizma", obrecnu se gradonačelnik. "Pogledajite Ijude koji su uspeli."
<BR>&nbsp;&nbsp;&nbsp;&nbsp;&nbsp;"Mislite na sebe?" zapita Vebster.
<BR>&nbsp;&nbsp;&nbsp;&nbsp;&nbsp;"Mogli biste da uzmete i mene, na primer", složi se Karter. "Mnogo sam radio, koristio priliku. Umeo sam da predvidim stvari. Ja sam..."
<BR>&nbsp;&nbsp;&nbsp;&nbsp;&nbsp;"Hoćete da kažete da ste se uvlačili gde treba i gazili kaga treba", reče Vebster. "Vi ste sjajan primer one vrste ljudi koja danas nije potrebna svetu. Zaista zaudarate na plesan, toliko su vam stare ideje. Vi ste poslednji od političara, Kartere, baš kao što sam ja bio poslednji od sekretara Trgovinskih komora. Samo vi to još ne znate. Ja sam znao i izvukao sam se. Čak i ako me je to nešto koštalo, prekinuo sam jer sam morao da spasem svoje samopoštovanje. Vaša politika je mrtva. Mrtva, zato što bi svaki naduveni grlati klipan sa bezobraznom njuškom mogao da se dočepa vlasti obraćajući se psihologiji rulje. A više nemate psihologiju rulje. Ne možete imati psihologiju gomile kada svet ne daje ni pet para na to šta se dešava sa nečim što je već mrtvo - političkim sistemom koji se srušio pod svojom sopstvenom težinom."
<BR>&nbsp;&nbsp;&nbsp;&nbsp;&nbsp;"Izlazite", vrisnu Karter. "Napolje, da ne zovem žace da vas izbace."
<BR>&nbsp;&nbsp;&nbsp;&nbsp;&nbsp;"Zaboravljate", reče Vebster, "da sam došao da razgovaramo o kućama."
<BR>&nbsp;&nbsp;&nbsp;&nbsp;&nbsp;"Ništa vam to ne vredi", zareža Karter. "Možete da stojite i pričate tu do sudnjeg dana. Te kuće ima da gore. To je svršeno."
<BR>&nbsp;&nbsp;&nbsp;&nbsp;&nbsp;"Kako bi vam se dopalo da se od centra napravi gomila šuta?" zapita Vebster.
<BR>&nbsp;&nbsp;&nbsp;&nbsp;&nbsp;"Poređenje vam je groteskno", reče Karter.
<BR>&nbsp;&nbsp;&nbsp;&nbsp;&nbsp;"Nisam govorio o poređenjima", reče Vebster.
<BR>&nbsp;&nbsp;&nbsp;&nbsp;&nbsp;"Niste..." Gradonačelnik je buljio u njega. "O čemu ste onda govorili?"
<BR>&nbsp;&nbsp;&nbsp;&nbsp;&nbsp;"Samo o ovome", reče Vebster. "U trenutku kad prva baklja dotakne kuće, na gradsku kuću ima da se spusti prva granata. A druga će udariti u Nacionalnu banku. Ići će redom, prvo na najkrupnije ciljeve."
<BR>&nbsp;&nbsp;&nbsp;&nbsp;&nbsp;Karter je blenuo. Onda mu se crven talas besa razli sa vrata na lice.
<BR>&nbsp;&nbsp;&nbsp;&nbsp;&nbsp;"Neće to ići, Vebstere", prasnu. "Mene ne možete da blefirate. Takva izmišljotina..."
<BR>&nbsp;&nbsp;&nbsp;&nbsp;&nbsp;"Nije to izmišljotina", izjavi Vebster. "Oni tamo imaju top. Uzeli su nešto ispred Doma legija, nešto iz muzeja. I imaju ljude koji umeju da rukuju topovima. U stvari, nisu im ni potrebni. To je praktično direktan pogodak. Kao kad gađate ambar s boka."
<BR>&nbsp;&nbsp;&nbsp;&nbsp;&nbsp;Karter posegnu za radiom, ali ga Vebster zadrža podigavši ruku.
<BR>&nbsp;&nbsp;&nbsp;&nbsp;&nbsp;"Bolje promislite jedan minut, Kartere, pre nego što se izbezumite. Vi ste u nezgodnoj situaciji. Počnite taj vaš plan i imaćete bitku na vratu. Kuće mogu da izgore, ali centar će biti srušen. Poslovni ljudi će vas skalpirati zbog toga."
<BR>&nbsp;&nbsp;&nbsp;&nbsp;&nbsp;Karterova ruka se povuče.
<BR>&nbsp;&nbsp;&nbsp;&nbsp;&nbsp;Izdaleka dođe oštar prasak puške.
<BR>&nbsp;&nbsp;&nbsp;&nbsp;&nbsp;"Bolje ih opozovite", upozori Vebster.
<BR>&nbsp;&nbsp;&nbsp;&nbsp;&nbsp;Karterovo lice se grčilo od neodlučnosti.
<BR>&nbsp;&nbsp;&nbsp;&nbsp;&nbsp;Još jedna puška opali, još jedna i još jedna.
<BR>&nbsp;&nbsp;&nbsp;&nbsp;&nbsp;"Uskoro će", rece Vebster, "ovo otići i suviše daleko. Tako daleko da nećete moći da ga zaustavite."
<BR>&nbsp;&nbsp;&nbsp;&nbsp;&nbsp;Prozori sobe zazvečaše od potmule eksplozije. Karter skoči sa stolice.
<BR>&nbsp;&nbsp;&nbsp;&nbsp;&nbsp;Vebster se odjednom ohladi i oseti se slab. Ali se napregnu da mu lice ostane mirno i glas spokojan.
<BR>&nbsp;&nbsp;&nbsp;&nbsp;&nbsp;Karter je gledao kroz prozor kao skamenjen.
<BR>&nbsp;&nbsp;&nbsp;&nbsp;&nbsp;"Bojim se", reče Vebster, "da je već otišlo daleko."
<BR>
<BR>&nbsp;&nbsp;&nbsp;&nbsp;&nbsp;Radio na stolu je uporno zvonio, a svetlo treptalo.
<BR>&nbsp;&nbsp;&nbsp;&nbsp;&nbsp;Karter ispruži drhtavu ruku i uključi ga.
<BR>&nbsp;&nbsp;&nbsp;&nbsp;&nbsp;"Kartere", progovori jedan glas. "Kartere. Kartere."
<BR>&nbsp;&nbsp;&nbsp;&nbsp;&nbsp;Vebster prepozna taj glas - bikovski ton šefa policije Džima Maksvela.
<BR>&nbsp;&nbsp;&nbsp;&nbsp;&nbsp;"Šta je?" zapita Karter.
<BR>&nbsp;&nbsp;&nbsp;&nbsp;&nbsp;"Imali su jedan veliki top", reče Maksvel. "Eksplodirao je kad su pokušali da opale. Valjda municija nije valjala."
<BR>&nbsp;&nbsp;&nbsp;&nbsp;&nbsp;"Jedan top?" upita Karter. "Samo jedan top?"
<BR>&nbsp;&nbsp;&nbsp;&nbsp;&nbsp;"Ne vidim ni jedan drugi."
<BR>&nbsp;&nbsp;&nbsp;&nbsp;&nbsp;"Čuo sam pušku", reče Karter.
<BR>&nbsp;&nbsp;&nbsp;&nbsp;&nbsp;"Jeste, malo su pucali na nas. Ranili nekoliko momaka. Ali sad su se povukli. Dublje u gustiš. Više nema pucanja."
<BR>&nbsp;&nbsp;&nbsp;&nbsp;&nbsp;"U redu", reče Karter, "napred, i počnite da palite."
<BR>&nbsp;&nbsp;&nbsp;&nbsp;&nbsp;Vebster krenu napred. "Pitajte ga, pitajte ga..."
<BR>&nbsp;&nbsp;&nbsp;&nbsp;&nbsp;Ali Karter okrete prekidač i radio zamre.
<BR>&nbsp;&nbsp;&nbsp;&nbsp;&nbsp;"Šta ste to hteli da pitate?"
<BR>&nbsp;&nbsp;&nbsp;&nbsp;&nbsp;"Ništa", reče Vebster. "Ništa naročito."
<BR>&nbsp;&nbsp;&nbsp;&nbsp;&nbsp;Nije mogao da mu kaže da je Gremp bio onaj koji ume da puca iz topa. Nije mogao da mu kaže da je Gremp bio tamo kada je top eksplodirao.
<BR>&nbsp;&nbsp;&nbsp;&nbsp;&nbsp;Moraće da se izvuče odavde, da ode do topa što pre.
<BR>&nbsp;&nbsp;&nbsp;&nbsp;&nbsp;"Bio je to dobar blef, Vebstere", reče Karter. "Dobar blef, ali nije upalio."
<BR>&nbsp;&nbsp;&nbsp;&nbsp;&nbsp;Gradonačelnik se okrenu ka prozoru koji je gledao na kuće.
<BR>&nbsp;&nbsp;&nbsp;&nbsp;&nbsp;"Nema više pucnjave", reče. "Brzo su se predali."
<BR>&nbsp;&nbsp;&nbsp;&nbsp;&nbsp;"Imaćete sreću", dobaci Vebster, "ako vam se šestorica od vaših policajaca živi vrate. Oni Ijudi sa puškama su se zavukli u gustiš, a u stanju su da pogode vevericu u oko na sto jardi."
<BR>&nbsp;&nbsp;&nbsp;&nbsp;&nbsp;Napolju u hodniku začu se bat, dva para nogu trčalo je ka vratima.
<BR>&nbsp;&nbsp;&nbsp;&nbsp;&nbsp;Gradonačelnik se naglo okrete od svog prozora, a Vebster oko sebe.
<BR>&nbsp;&nbsp;&nbsp;&nbsp;&nbsp;"Gremp", zaurla on.
<BR>&nbsp;&nbsp;&nbsp;&nbsp;&nbsp;"Zdravo, Džoni", dunu Gremp i ukopa se u mestu.
<BR>&nbsp;&nbsp;&nbsp;&nbsp;&nbsp;Čovek iza Grempa bio je mlad i mahao je nečim u ruci - svežnjem hartija koji je šuštao.
<BR>&nbsp;&nbsp;&nbsp;&nbsp;&nbsp;"Šta hoćete?" upita gradonačelnik.
<BR>&nbsp;&nbsp;&nbsp;&nbsp;&nbsp;"Mnogo", reče Gremp.
<BR>&nbsp;&nbsp;&nbsp;&nbsp;&nbsp;Zastade za trenutak da povrati dah i reče između udisaja:
<BR>&nbsp;&nbsp;&nbsp;&nbsp;&nbsp;"Upoznajte se sa mojim prijateljem. Ovo je gradonačelnik, Adamse."
<BR>&nbsp;&nbsp;&nbsp;&nbsp;&nbsp;"Adams?" upita gradonačelnik.
<BR>&nbsp;&nbsp;&nbsp;&nbsp;&nbsp;"Jasno", reče Gremp. "Njegov deda je stanovao ovde. Tamo u Dvadeset sedmoj ulici."
<BR>&nbsp;&nbsp;&nbsp;&nbsp;&nbsp;"A", izusti gradonačelnik i izgledalo je kao da ga je neko tresnuo ciglom. "A, mislite na F. Dž. Adamsa."
<BR>&nbsp;&nbsp;&nbsp;&nbsp;&nbsp;"Možete se kladiti da je tako", reče Gremp. "On i ja, mi smo bili zajedno u ratu. Noćima mi nije davao da zaspim pričajući mi o svom sinu kod kuće."
<BR>&nbsp;&nbsp;&nbsp;&nbsp;&nbsp;Karter klimnu Henri Adamsu. "Kao načelnik grada", reče, pokušavajući da donekle povrati svoje dostojanstvo. "želim vam dobrodošlicu u..."
<BR>&nbsp;&nbsp;&nbsp;&nbsp;&nbsp;"Ovo nije baš prikladna dobrodošlica", reče Adams. "Čujem da palite moje vlasništvo."
<BR>&nbsp;&nbsp;&nbsp;&nbsp;&nbsp;"Vaše vlasništvo!" zagrcnu se gradonačelnik i zablenu se s nevericom u svežanj hartija kojim je Adams mahao pred njegovim nosom.
<BR>&nbsp;&nbsp;&nbsp;&nbsp;&nbsp;"Jest, njegovo vlasništvo", vrisnu Gremp. "Samo što ga je kupio. Dolazimo upravo iz katastra. Platio je sav zaostali porez i kazne i sve drugo što ste vi, lopovi od zakona, izmislili da natovarite na kuće."
<BR>&nbsp;&nbsp;&nbsp;&nbsp;&nbsp;"Ali, ali.." pokušavao je gradonačelnik da dođe do reči, hvatajući dah. "Ne sve. Možda samo imovinu starog Adamsa."
<BR>&nbsp;&nbsp;&nbsp;&nbsp;&nbsp;"Sve kompletno", trijumfalno reče Gremp.
<BR>&nbsp;&nbsp;&nbsp;&nbsp;&nbsp;"A sada", reče Adams gradonačelniku, "ako biste bili ljubazni da kažete svojim ljudima da prestanu da uništavaju moju imovinu."
<BR>&nbsp;&nbsp;&nbsp;&nbsp;&nbsp;Karter se previ preko stola i pipajući potraži radio, nespretno, kao da odjednom ima dve leve ruke.
<BR>&nbsp;&nbsp;&nbsp;&nbsp;&nbsp;"Maksvele", povika. "Maksvele, Maksvele."
<BR>&nbsp;&nbsp;&nbsp;&nbsp;&nbsp;"Šta hoćeš?" odvrati Maksvel urlajući.
<BR>&nbsp;&nbsp;&nbsp;&nbsp;&nbsp;"Prekini te vatre", zaurla Karter. "Počni da ih gasiš. Zovi vatrogasce. Učini što god znaš. Samo zaustavi tu paljevinu."
<BR>&nbsp;&nbsp;&nbsp;&nbsp;&nbsp;"Nije nego", reče Maksvel. "Voleo bih da se odlučiš."
<BR>&nbsp;&nbsp;&nbsp;&nbsp;&nbsp;"Uradi što ti kažem", vrisnu gradonačelnik. "Pogasi te vatre."
<BR>&nbsp;&nbsp;&nbsp;&nbsp;&nbsp;"U redu", reče Maksvel. "U redu. Ne nerviraj se. Ali momcima se to neće svideti. Neće im se dopasti da se na njih puca zato što rade nešto oko čega se ti tu predomišljaš."
<BR>&nbsp;&nbsp;&nbsp;&nbsp;&nbsp;Karter se diže od radija.
<BR>&nbsp;&nbsp;&nbsp;&nbsp;&nbsp;"Uveravam vas, gospodine Adams", reče on, "da je sve ovo jedna velika greška."
<BR>&nbsp;&nbsp;&nbsp;&nbsp;&nbsp;"Jeste", svečano izjavi Adams. "Vrlo krupna greška, gradonačelniče. Najveća koju ste ikada napravili."
<BR>&nbsp;&nbsp;&nbsp;&nbsp;&nbsp;Jedan trenutak stajali su tako gledajući jedan drugoga preko sobe.
<BR>&nbsp;&nbsp;&nbsp;&nbsp;&nbsp;"Sutra ću", reče Adams, "podneti zahtev sudu i tražiću ukidanje gradske povelje. Kao vlasnik najvećeg dela zemljišta u gradskom ataru, i u pogledu površine i procene, mislim da imam sva zakonska prava da to učinim."
<BR>&nbsp;&nbsp;&nbsp;&nbsp;&nbsp;Gradonačelnik proguta vazduh, pa onda nekako istisnu reči.
<BR>&nbsp;&nbsp;&nbsp;&nbsp;&nbsp;"Na osnovu čega?" zapita.
<BR>&nbsp;&nbsp;&nbsp;&nbsp;&nbsp;"Na osnovu toga", reče Adams, "što ona više nije potrebna. Mislim da neću imati mnogo da se trudim da dokažem svoje pravo."
<BR>&nbsp;&nbsp;&nbsp;&nbsp;&nbsp;"Ali... ali... to znači..."
<BR>&nbsp;&nbsp;&nbsp;&nbsp;&nbsp;"Jeste", reče Gremp, "znate vi šta to znači. To znači da je s vama gotovo."
<BR>
<BR>&nbsp;&nbsp;&nbsp;&nbsp;&nbsp;"Park", reče Gremp, pokazujući rukom divljinu gde je nekada bila stambena četvrt grada. "Park, tako da ljudi mogu da se podsete kako su njihovi stari živeli."
<BR>&nbsp;&nbsp;&nbsp;&nbsp;&nbsp;Njih trojica stajali su na Tauer Hilu; nad njima se nejasno nazirao stari rezervoar vodovoda, sa svojim čvrstim čeličnim nogama zarivenim u more trave visoke do pojasa.
<BR>&nbsp;&nbsp;&nbsp;&nbsp;&nbsp;"Ne baš park", objasni Henri Adams. "Bolje spomenik. Spomenik jednoj eri komunalnog života koji će biti zaboravljen za narednih sto godina. Očuvanje jednog broja neobičnih oblika gradnje koji su se pojavili da bi zadovoljili izvesne uslove i posebne ukuse svakog pojedinca. Nikako robovanje arhitektonskim zamislima, već jedan napor da bi se postigao bolji život. Za još sto godina ljudi će šetati po tim kućama sa istim osećanjem strahopoštovanja sa kojim danas idu u muzej. Za njih će to biti nešto iz primitivnog doba, jedan stupanj na putu za bolji, potpuniji život. Umetnici će provoditi život prenoseći te stare kuće na svoja platna. Pisci istorijskih romana dolaziće ovamo da udahnu dah autentičnosti."
<BR>&nbsp;&nbsp;&nbsp;&nbsp;&nbsp;"Ali, rekoše da mislite da obnovite sve kuće, napravite travnjake i bašte tačno onako kakvi su bili", reče Vebster. "Za to će vam biti potrebno čitavo bogatstvo. A zatim još jedno da ih održavate."
<BR>&nbsp;&nbsp;&nbsp;&nbsp;&nbsp;"Imam i suviše novca", reče Adams. "Ogromno mnogo novca. Setite se samo, moj deda i otac dobili su deonice u atomskoj industriji pod istim uslovima kao i osnivači."
<BR>&nbsp;&nbsp;&nbsp;&nbsp;&nbsp;"Vaš deda je bio najbolji igrač krepa <EM>Krep (am.) - kockarska igra dvema kockama; prim. prev.</EM> koga sam ikad sreo", reče Gremp. "Vodio me je da me opelješi kad god bismo primili platu."
<BR>&nbsp;&nbsp;&nbsp;&nbsp;&nbsp;"Nekada", reče Adams, "kada je čovek imao suviše novca, bilo je drugih stvari na koje je mogao da ga potroši. Dobrotvorne akcije, na primer. Ili medicinska istraživanja, ili tako nešto. Ali danas nema dobrotvornih akcija. Nema dovoljno biznisa da bi se one održavale. A otkako se Svetski odbor uhodao, ima mnogo para za sva ispitivanja, medicinska ili druga, ko god bi hteo da ih obavlja.
<BR>&nbsp;&nbsp;&nbsp;&nbsp;&nbsp;Nisam planirao ovu stvar kada sam došao da vidim staru dedinu kuću. Samo sam želeo da je vidim, to je bilo sve. Toliko mi je pričao o njoj. Kako je posadio drvo na travnjaku ispred kuće. I o bašti sa ružama koju je imao pozadi.
<BR>&nbsp;&nbsp;&nbsp;&nbsp;&nbsp;I onda sam je video. To je bila utvara koja se ruga. Nešto što je bilo zaboravljeno i ostavljeno. Nešto što je nekome mnogo značilo i bilo zaboravljeno. Dok sam stajao tamo pred kućom onog dana sa Grempom, palo mi je na pamet da ništa bolje ne bih mogao da učinim nego da za potomstvo sačuvam deo života kojim su živeli njegovi preci."
<BR>&nbsp;&nbsp;&nbsp;&nbsp;&nbsp;Daleko dole iznad drveća izvi se tanka, plava nit dima. Vebster pokaza prstom. "A oni?"
<BR>&nbsp;&nbsp;&nbsp;&nbsp;&nbsp;"Skvoteri ostaju", reče Adams, "ako žele. Biće za njih mnogo posla. A uvek će se naći koja kuća gde će moći da stanuju. Muči me samo jedna stvar. Ne mogu da budem ovde lično sve vreme. Biće mi potreban neko da upravlja radovima. To će biti posao za ceo život."
<BR>&nbsp;&nbsp;&nbsp;&nbsp;&nbsp;Pogleda u Vebstera.
<BR>&nbsp;&nbsp;&nbsp;&nbsp;&nbsp;"Napred, Džoni", reče Gremp.
<BR>&nbsp;&nbsp;&nbsp;&nbsp;&nbsp;Vebster odmahnu glavom. "Beti je priraslo za srce ono mesto u unutrašnjosti."
<BR>&nbsp;&nbsp;&nbsp;&nbsp;&nbsp;"Ne biste morali da budete ovde", reče Adams. "Mogli biste da dolazite avionom svakog dana."
<BR>&nbsp;&nbsp;&nbsp;&nbsp;&nbsp;Odozdo, ispod brda, začu se pozdrav.
<BR>&nbsp;&nbsp;&nbsp;&nbsp;&nbsp;"To je Ol", povika Gremp.
<BR>&nbsp;&nbsp;&nbsp;&nbsp;&nbsp;Mahnu štapom. "Zdravo, Ole. Popni se ovamo."
<BR>&nbsp;&nbsp;&nbsp;&nbsp;&nbsp;Gledali su Ola kako korača uz brdo i čekali ga ćuteći.
<BR>&nbsp;&nbsp;&nbsp;&nbsp;&nbsp;"Hteo sam da razgovaram s tobom, Džoni", reče Ol. "Imam jednu ideju. Probudi me noćas iz dubokog sna."
<BR>&nbsp;&nbsp;&nbsp;&nbsp;&nbsp;"Kaži", reče Vebster.
<BR>&nbsp;&nbsp;&nbsp;&nbsp;&nbsp;Ol baci pogled na Adamsa. "Ne brini", reče Vebster. "To je Henri Adams. Možda se sećaš njegovog dede."
<BR>&nbsp;&nbsp;&nbsp;&nbsp;&nbsp;"Sećam ga se", reče Ol. "Bio je lud za atomskom energijom. Kako je uspeo?"
<BR>&nbsp;&nbsp;&nbsp;&nbsp;&nbsp;"Prilično", reče Adams.
<BR>&nbsp;&nbsp;&nbsp;&nbsp;&nbsp;"Drago mi je što to čujem", reče Ol. "Mislim da nisam bio u pravu. Govorio sam da od njega nikad ništa neće biti. Stalno je sanjario."
<BR>&nbsp;&nbsp;&nbsp;&nbsp;&nbsp;"A ta ideja?" upita Vebser.
<BR>&nbsp;&nbsp;&nbsp;&nbsp;&nbsp;"Čuli ste za turističke rančeve, je l' tako?" upita Ol.
<BR>&nbsp;&nbsp;&nbsp;&nbsp;&nbsp;Vebster potvrdi.
<BR>&nbsp;&nbsp;&nbsp;&nbsp;&nbsp;"Mesto", reče Ol, "gde su ljudi dolazili i zamišljali da su kauboji. To im se sviđalo zato što stvarno nisu znali koliko teškog posla ima na ranču i mislili su kako je romantično jahati konje i..."
<BR>&nbsp;&nbsp;&nbsp;&nbsp;&nbsp;"Slušaj", zapita Vebster. "Ne misliš valjda da pretvoriš svoju farmu u turistički ranč?"
<BR>&nbsp;&nbsp;&nbsp;&nbsp;&nbsp;"Ne", reče Ol. "Ne u turistički ranč. Možda u turističku farmu. Svet više ne zna bogzna šta o farmama, jer jedva da ih još ima. I čitaće o slani..."
<BR>&nbsp;&nbsp;&nbsp;&nbsp;&nbsp;Vebster se zagleda u Ola. "Navalili bi, Ole", izjavio on. "Ubijali bi se utrkujući se da provedu odmor na pravoj, čestitoj starovremskoj farmi."
<BR>&nbsp;&nbsp;&nbsp;&nbsp;&nbsp;Iz žbunja na padini brda izlete jedan sjajan predmet koji je škljocao, grgotao i pištao, bljeskajući sečivima i mlatarajući rukom nalik na dizalicu.
<BR>&nbsp;&nbsp;&nbsp;&nbsp;&nbsp;"To je onaj ćaknuti kosač!" dreknu Gremp. "Znao sam da će mu se jednog dana polomiti neki zupčanik i da će potpuno sići s uma!"
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
