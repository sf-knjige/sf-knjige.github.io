<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>DO 'PUCANJA' MOŽE DOĆI
<P>&nbsp;&nbsp;&nbsp;&nbsp;&nbsp;"Spusti tu zavrtku!"
<BR>&nbsp;&nbsp;&nbsp;&nbsp;&nbsp;Čovek kome to beše upućeno polako se okrenu i pogleda ko to govori. Izraz mu je bio prikriven grotesknom kacigom, delom teškog oklopa od olova i kadmijuma koji mu je prekrivao čitavo telo, ali ton njegovog glasa odavao je nemir i očajanje.
<BR>&nbsp;&nbsp;&nbsp;&nbsp;&nbsp;"Šta vam je, doktore?" Nije puštao pomenutu zavrtku.
<BR>&nbsp;&nbsp;&nbsp;&nbsp;&nbsp;Stajali su jedan naspram drugog kao dva oklopljena mačevaoca koji traže jedan drugom slabu tačku. Glas prvog dopre iza maske neki stepen višeg i bezuslovnog tona. "Čuo si me, Harperu. Spusti smesta tu zavrtku i udalji se od tog 'okidača'. Eriksone!"
<BR>&nbsp;&nbsp;&nbsp;&nbsp;&nbsp;Treća oklopljena figura pojavi se na drugom kraju kontrolne sobe. "Šta treba, doktore?"
<BR>&nbsp;&nbsp;&nbsp;&nbsp;&nbsp;"Harper je uklonjen sa dužnosti. Ti preuzimaš dužnost nadležnog inženjera. Nađi pomoćnog inženjera."
<BR>&nbsp;&nbsp;&nbsp;&nbsp;&nbsp;"U redu." Glas i ponašanje bili su mu smireni, i situaciju je prihvatao bez pogovora. Atomski inženjer koga upravo beše zamenio pređe pogledom preko njih, a onda pažljivo vrati zavrtku na njeno mesto.
<BR>&nbsp;&nbsp;&nbsp;&nbsp;&nbsp;"Kako vi kažete, doktore Silard - ali, bolje da spremite zamenu i za sebe. Zahtevaću hitno saslušanje!" Harper bezvoljno izađe, dok su mu olovom prevučene čizme lupale o pod.
<BR>&nbsp;&nbsp;&nbsp;&nbsp;&nbsp;Dr Silard je narednih dvadeset minuta neraspoloženo čekao da njegova sopstvena zamena stigne. Možda je prenaglio. Možda je pogrešio misleći da je Harper popustio pod napetošću što je pretpostavlja održavanje najopasnije mašine na svetu, nuklearnog oplodnog reaktora. Ali, ako je načinio grešku, ona nije prouzrokovala nikakvu štetu - greške se ne smeju dopustiti u ovom poslu; ne kada greška može izazvati eksploziju skoro deset tona uranijuma-238, uranijuma-235 i plutonijuma.
<BR>&nbsp;&nbsp;&nbsp;&nbsp;&nbsp;On pokuša da zamisli šta bi to značilo i ne uspe. Rekli su mu da je uranijum potencijalno dvadeset miliona puta eksplozivniji od trinitrotoluola. Brojevi su gubili značenje. Umesto toga, zamislio je gomilu kao sto miliona tona eksploziva ili hiljadu Hirošima. Još uvek nije imalo smisla. Jednom je video eksploziju atomske bombe, kada je služio kao statističar u Vazduhoplovstvu. Nije mogao da sebi predoči hiljadu takvih bombi; mozak mu je otkazivao poslušnost.
<BR>&nbsp;&nbsp;&nbsp;&nbsp;&nbsp;Možda su ovi atomski inženjeri to mogli. Možda su, zahvaljujući svojim većim matematičkim sposobnostima i tačnim razumevanjem šta se zaista dešava unutar fisione komore, imali neku predstavu o tom nepojmljivom užasu koji se nalazio zaključan iza zaštitnika. Ako je to bio slučaj, nije čudo da su često imali nervne slomove...
<BR>&nbsp;&nbsp;&nbsp;&nbsp;&nbsp;On uzdahnu. Erikson podiže pogled sa kontrola linearnog akceleratora rezonanci na kome je vršio neke izmene. "Šta je bilo, doktore?"
<BR>&nbsp;&nbsp;&nbsp;&nbsp;&nbsp;"Ništa. Žao mi je što sam morao da uklonim Harpera."
<BR>&nbsp;&nbsp;&nbsp;&nbsp;&nbsp;Silard je mogao da oseti sumnjičavi pogled krupnog Skandinavca. "Ne dobijate li valjda i vi bubice, doktore? Ponekad i vi psihijoti puknete..."
<BR>&nbsp;&nbsp;&nbsp;&nbsp;&nbsp;"Ja? Mislim da ne. Ipak, plašim se te stvari tamo unutra. Bio bih lud da je se ne plašim."
<BR>&nbsp;&nbsp;&nbsp;&nbsp;&nbsp;"Kao i ja", odvrati mu Erikson razložno i vrati se svom poslu. Glavni deo akceleratora ležao je iza još jedne zaštitne pregrade; vrh mu je iščezavao iza poslednjeg štitnika, pre mase atomskog goriva; izbacivao je neprekidni snop veoma ubrzanih subatomskih projektila u berilijumsku metu smeštenu u samom gorivu. Tako napadnuti berilijum oslobađao je neutrone koji su kroz masu uranijuma izletali u svim pravcima. Neki od neutrona pogađali su atome uranijuma pravo u jezgro i razbijali ga na dva dela. Delovi su predstavljali nove elemente: barijum, ksenon, rubidijum - zavisno od razmere u koje su se delili. Novi elementi obično su predstavljali nestabilne izotope i radioaktivnim cepanjem, u lančanoj reakciji, razbijali su se u još desetak elemenata.
<BR>&nbsp;&nbsp;&nbsp;&nbsp;&nbsp;Ali ove sekundarne transmutacije bile su relativno bezopasne; prvo razbijanje jezgra uranijuma, koje je oslobađalo ogromnu energiju što ga je spajala - neverovatnih dvesto miliona elektronvolti - ono je bilo važno - i opasno.
<BR>&nbsp;&nbsp;&nbsp;&nbsp;&nbsp;Jer, iako se uranijum koristi da stvori druga goriva bombardujući ga neutronima, samo cepanje daje još neutrona koji mogu udariti o druga uranijumova jezgra i razbiti ih. Ako su uslovi povoljni za ovakvu postepeno rastuću reakciju, ona se može oteti, i u nemerljivom deliću mikrosekunda izrasti u atomsku eksploziju - eksploziju prema kojoj bi nuklearna bomba delovala kao vodeni pištolj; eksploziju toliko moćniju od bilo čega što je čovek iskusio da je ne može ni zamisliti, baš kao što ne može zamisliti ni sopstvenu smrt. Možeš je se plašiti, ali ne i razumeti je.
<BR>&nbsp;&nbsp;&nbsp;&nbsp;&nbsp;Ali samoobnavljajući nizovi cepanja atoma, za trunku ispod eksplozivnog nivoa, bili su neophodni za rad fabrike. Da bi se rascepilo prvo jezgro uranijuma, pri gađanju berilijumovim neutronima, utroši se više energije nego što je smrt atoma oslobađa. Da bi reaktor nastavio sa radom, bilo je neophodno da svaki atom razbijen neutronom prouzrokuje cepanje drugih.
<BR>&nbsp;&nbsp;&nbsp;&nbsp;&nbsp;Isto je toliko bilo važno da lanac reakcija uvek teži gašenju. Nije se smeo uvećavati, inače bi masa uranijuma eksplodirala u vremenskom intervalu prekratkom da se izmeri bilo kakvim sredstvima.
<BR>&nbsp;&nbsp;&nbsp;&nbsp;&nbsp;A i ne bi bilo nikoga da je izmeri.
<BR>&nbsp;&nbsp;&nbsp;&nbsp;&nbsp;Atomski inženjer koji je bio na dužnosti mogao je kontrolisati ovaj postupak preko 'okidača' - izraza koji inženjeri koriste da obuhvate linearni akcelerator rezonanci, belirijumsku metu, kadmijumske prigušivačke šipke i ostale kontrole, tablu sa instrumentima i izvore napajanja. Drugim rečima, mogao je izmeniti bombardovanje berilijumske mete, da smanji ili poveća nivo rada reaktora; mogao je izmeniti 'efektivnu masu' atomskog goriva sa kadmijumskim prigušivačima, i mogao je sa svojih instrumenata očitati da li je reakcija usporena - ili, preciznije, da je bila usporena u deliću sekunda. Nije bilo načina da se sazna šta se unutar atomskog goriva dešava sada - subatomske brzine prevelike su, a vremenski intervali premali. On je, na neki način, podsećao na pticu koja leti unazad; video je gde je bio, ali ne i kuda ide.
<BR>&nbsp;&nbsp;&nbsp;&nbsp;&nbsp;Svejedno, odgovornost je bila njegova i samo njegova, ne samo da održava atomsko gorivo na nivou najveće efikasnosti, već i da pazi da reakcija nikad ne pređe kritičnu tačku i da izraste u ogromnu eksploziju.
<BR>&nbsp;&nbsp;&nbsp;&nbsp;&nbsp;Međutim, to je bilo nemoguće. Nije mogao biti siguran; nikad nije mogao biti siguran.
<BR>&nbsp;&nbsp;&nbsp;&nbsp;&nbsp;Mogao je uneti u posao svu veštinu i znanje najboljeg tehničkog obrazovanja, i iskoristiti ih da smanji rizik na najmanju matematičku verovatnoću, ali slepi zakoni kocke koji izgleda vladaju u subatomskom svemiru mogu mu pokazati fleš rojal i poraziti njegovu savršenu igru.
<BR>&nbsp;&nbsp;&nbsp;&nbsp;&nbsp;Svaki atomski inženjer je to znao; znao je da se kocka ne samo sa sopstvenim životom, već i sa bezbroj drugih života, možda čak sa životom svakog ljudskog bića na ovoj planeti. Niko nije tačno znao šta bi takva eksplozija izazvala. Oni konzervativni procenjuju da bi, naravno uz potpuno uništenje reaktora i svih zaposlenih, raznela gusto naseljeni i prometni Los Anđeles - Oklahoma put-grad sto milja severno.
<BR>&nbsp;&nbsp;&nbsp;&nbsp;&nbsp;Zvanično, optimistično gledište, na osnovu koga je reaktor dobio odobrenje od Komisije za atomsku energiju, bilo je zasnovano na jednačinama koje su predviđale da će tolika masa uranijuma biti poremećena na molarnoj veličini, što će ograničiti oblast eksplozije, pre nego što bi došlo do lančane i ubrzane atomske reakcije koja bi zahvatila celu masu.
<BR>&nbsp;&nbsp;&nbsp;&nbsp;&nbsp;Atomski inženjeri, skoro svi, nisu verovali zvaničnoj teoriji. Teorijska matematička predviđanja vrednovali su tačno onoliko koliko to ona i zaslužuju - kao gomilu đubreta, dok ne bi bila eksperimentalno potvrđena.
<BR>&nbsp;&nbsp;&nbsp;&nbsp;&nbsp;Ali, čak i sa zvanične tačke gledišta, svaki atomski inženjer, dok je na straži, u svojim rukama drži ne samo svoj život, već i živote mnogih drugih - koliko, tačno, bilo je bolje ni ne razmišljati. Nijedan pilot, nijedan general, nijedan hirurg, nije nikad imao toliku, svakodnevnu, neizbežnu odgovornost za tuđe živote, koliku su ovi ljudi imali dok su išli u smenu, svaki put kada bi dotakli neki prekidač ili očitali brojilo.
<BR>&nbsp;&nbsp;&nbsp;&nbsp;&nbsp;Oni nisu bili odabrani samo zahvaljujući svojoj inteligenciji i tehničkoj umešnosti, već isto toliko i zbog svoje ličnosti i osećanja odgovornosti za društvo. Bili su potrebni prijemčivi ljudi - ljudi koji u potpunosti shvataju važnost poverenog im zadatka; samo takvi su dolazili u obzir. Ali teret odgovornosti bio je prevelik da bi ga jedan prijemčiv čovek mogao neograničeno nositi.
<BR>&nbsp;&nbsp;&nbsp;&nbsp;&nbsp;To je, neizbežno, u psihološkom smislu predstavljalo nestabilnu situaciju. Ludilo je bila profesionalna bolest.
<BR>&nbsp;&nbsp;&nbsp;&nbsp;&nbsp;Doktor Kamings se pojavi, još uvek vezujući poveze oklopa koji je štitio od radijacije. "Šta se desilo?" upita on Hilarda.
<BR>&nbsp;&nbsp;&nbsp;&nbsp;&nbsp;"Morao sam da udaljim Harpera."
<BR>&nbsp;&nbsp;&nbsp;&nbsp;&nbsp;"To sam shvatio. Sreo sam ga pri dolasku. Bio je užasno besan - samo me je streljao pogledom."
<BR>&nbsp;&nbsp;&nbsp;&nbsp;&nbsp;"Znam. Hoće hitno saslušanje. Zato sam poslao po vas."
<BR>&nbsp;&nbsp;&nbsp;&nbsp;&nbsp;Kamings nešto promrmlja, pa klimnu glavom inženjeru, neprepoznatljivom u prekrivajućem oklopu. "Kome se obraćam?"
<BR>&nbsp;&nbsp;&nbsp;&nbsp;&nbsp;"Erikson."
<BR>&nbsp;&nbsp;&nbsp;&nbsp;&nbsp;"Dobro. Psihijoti mogu skrenuti - a, Gase?"
<BR>&nbsp;&nbsp;&nbsp;&nbsp;&nbsp;Erikson ga pogleda. "To je vaš problem", odreza on i vrati se na posao. Kamings se okrenu Silardu. "Psihijatri kao da ovde baš nisu popularni", primeti on. "U redu, zameniću vas."
<BR>&nbsp;&nbsp;&nbsp;&nbsp;&nbsp;"Dobro."
<BR>&nbsp;&nbsp;&nbsp;&nbsp;&nbsp;Silard prođe kroz lavirint spoljnog štita koji je okruživao kontrolnu sobu. Izašavši iz njega, on skinu glomazni oklop, stavi ga u pretinac i požuri prema liftu. Pošto je na podzemnoj stanici izišao iz lifta, on se osvrnu, tražeći slobodnu kapsulu. Našavši jednu, on uđe u nju, hermetički je zatvori i zbog ubrzanja zavali glavu na naslon.
<BR>&nbsp;&nbsp;&nbsp;&nbsp;&nbsp;Pet minuta kasnije, on pokuca na vrata glavnog nadzornika, udaljenu dvadeset milja od reaktora.
<BR>&nbsp;&nbsp;&nbsp;&nbsp;&nbsp;Sam reaktor bio je smešten u kotlini pustinjskih brda Arizone. Sve što nije bilo neophodno za svakodnevni rad - administracija, telefonska centrala i tako dalje - nalazilo se s one strane brda. Ljudi su se nadali da bi osoblje imalo izgleda da preživi otprilike kao i čovek koji se u buretu spušta niz Nijagarine vodopade, u slučaju da Der Tag ikad dođe,.
<BR>&nbsp;&nbsp;&nbsp;&nbsp;&nbsp;Silard ponovo pokuca. Otvorio mu je sekretar, Stajnki. Silard se priseti da je pročitao njegov slučaj. Prvobitno jedan od najbriljantnijih mladih inženjera, pretrpeo je gubitak sposobnosti da vrši matematičke operacije. Najobičniji slučaj fuge, ali nije bilo ničega što se može preduzeti - samo je želeo da ostane na poslu. Rehabilitovan je kao kancelarijski činovnik.
<BR>&nbsp;&nbsp;&nbsp;&nbsp;&nbsp;Stajnki ga uvede u nadzornikovu kancelariju. Harper je već bio tu i uzvrati mu pozdrav ledenom učtivošću. Upravnik je bio srdačan, ali je izgledao umorno, kao da je dvadeset četvoročasovna napetost nešto isuviše za njega.
<BR>&nbsp;&nbsp;&nbsp;&nbsp;&nbsp;"Uđite, doktore, uđite. Izvolite sesti. Sada mi recite šta je bilo. Mislio sam da je Harper jedan od najstabilnijih ljudi."
<BR>&nbsp;&nbsp;&nbsp;&nbsp;&nbsp;"Ja ni ne tvrdim suprotno, gospodine."
<BR>&nbsp;&nbsp;&nbsp;&nbsp;&nbsp;"Pa?"
<BR>&nbsp;&nbsp;&nbsp;&nbsp;&nbsp;"Možda je sa njim sve u savršenom redu, ali vaše naređenje je da se nikakav rizik ne sme dopustiti."
<BR>&nbsp;&nbsp;&nbsp;&nbsp;&nbsp;"Tačno." Upravnik zabrinuto pogleda inženjera, tihog i napetog u stolici, a onda vrati pogled na Silarda. "Hajde, ispričajte mi o tome."
<BR>&nbsp;&nbsp;&nbsp;&nbsp;&nbsp;Silard duboko udahnu. "Dok sam bio na dužnosti kao psihološki posmatrač u kontrolnoj stanici, primetio sam da inženjer izgleda premoren i manje obazriv nego obično. Tokom mojih posmatranja van radnog vremena, u periodu od nekoliko dana, primetio sam rastući nedostatak pažnje. Na primer, dok rukuje kontaktima, on sada povremeno traži listu zaduženja, što je u suprotnosti sa njegovim ranijim ponašanjem.
<BR>&nbsp;&nbsp;&nbsp;&nbsp;&nbsp;Postoje i drugi slični primeri. Da skratim... Danas popodne, u tri i deset, dok mi je trajala smena, video sam Harpera kako, bez nekog posebnog razloga, uzima zavrtku koja se koristi samo za upravljanje cevima vodenog štita i približava se okidaču. Oslobodio sam ga dužnosti i poslao van kontrolne sobe."
<BR>&nbsp;&nbsp;&nbsp;&nbsp;&nbsp;"Šefe!" Harper se ipak malo smiri, pa nastavi. "Da ovaj vrač ume da razlikuje francuski ključ od oscilatora, znao bi šta sam radio. Zavrtka je bila na pogrešnoj polici; primetio sam to i uzeo je da je vratim na mesto. Usput sam zastao i proverio cifre!"
<BR>&nbsp;&nbsp;&nbsp;&nbsp;&nbsp;Upravnik upitno pogleda Silarda.
<BR>&nbsp;&nbsp;&nbsp;&nbsp;&nbsp;"To je možda istina...", odgovori psihijatar tvrdoglavo, "ali, moja dijagnoza i dalje važi. Vaše ponašanje se promenilo; vaše trenutne akcije su nepredvidljive i stoga vas bez kompletnog pregleda ne mogu proglasiti sposobnim za vršenje dužnosti."
<BR>&nbsp;&nbsp;&nbsp;&nbsp;&nbsp;Upravnik King zadobova prstima po stolu i uzdahnu, pa se lagano obrati Harperu. "Kale, dobar si ti dečko, i veruj mi, znam kako ti je. Ali, to se ne može izbeći - moraš da odeš na psihometriju i da prihvatiš kakvu god odluku komisija donese o tebi." On zastade, ali Harper nastavi bezizražajno da ćuti. "Da ti kažem nešto, sinak - zašto ne uzmeš nekoliko dana odmora? Onda, kada se vratiš, možeš izići pred komisiju ili se premestiti u neko drugo odeljenje koje nema veze sa bombom - šta ti je milije." On pogleda Silarda, zahtevajući potvrdu, i ovaj klimnu glavom.
<BR>&nbsp;&nbsp;&nbsp;&nbsp;&nbsp;Ali, Harper nije bio pokoleban. "Ne, šefe", usprotivi se on. "Ne može. Zar ne vidite šta ne valja? To je taj stalni nadzor. Neko vam stalno gleda iza leđa, očekujući da poludite. Ne možemo se čak ni brijati na miru. Nervozni smo i zbog najobičnijih stvari, u strahu da će ih neki psihijatar, i sam malo udaren, videti i proglasiti za siguran znak neuravnoteženosti - pa dobro, šta onda očekujete!" Pošto se izduvao, on pređe u lakomisleni cinizam koji se nije baš sasvim uklapao. "U redu - zaboravite na komisiju; otići ću bez buke. Dobar ste čovek, šefe", dodade on, "i drago mi je da sam radio sa vama. Zbogom."
<BR>&nbsp;&nbsp;&nbsp;&nbsp;&nbsp;King se trudio da mu se u glasu ne primeti bol koji je krio iza očiju. "Sačekaj malo, Kale - nisi još gotov ovde. Zaboravimo na odmor. Prebacujem te u radijacionu laboratoriju. I onako pripadaš istraživačima; nikad te ne bih stavio na stražarsku dužnost da mi nije ponestalo ljudi za to.
<BR>&nbsp;&nbsp;&nbsp;&nbsp;&nbsp;A što se tiče stalnog psihološkog nadzora, mrzim ga isto toliko koliko i ti. Pretpostaljam da ne znaš da mene nadziru dva puta pažljivije nego vas." Na Harperovom licu se primećivalo iznenađenje, ali Silard klimnu glavom da to potvrdi. "Ali, taj nadzor je neophodan... Sećaš li se Maninga? Ne, on je bio ovde pre tebe. Tada nismo imali psihološke nadzornike. Maning je bio sposoban i briljantan. Uz to, stalno je bio raspoložen; izgledalo je kao da mu ništa ne smeta.
<BR>&nbsp;&nbsp;&nbsp;&nbsp;&nbsp;Bilo mi je drago što radi za nas, jer je uvek bio spreman i nikad nije izgledao uznemiren što je na ovom poslu - u stvari, bio je sve vedriji i raspoloženiji što je duže vremena provodio pored brojača. Trebalo je da znam da je to vrlo loš znak, ali nisam, i nije bilo nadzornika da mi to kaže.
<BR>&nbsp;&nbsp;&nbsp;&nbsp;&nbsp;Njegov tehničar morao je da ga jedne noći onesvesti... Zatekao ga je kako skida zaštitne mehanizme na kadmijumskim prigušivačima. Jadni stari Maning nikad se nije oporavio - od tada je nasilan i lud. Posle Maninga, uveli smo sadašnji sistem od dva kvalifikovana inženjera i jednog nadzornika za svaku smenu. Izgledalo je to kao jedino moguće rešenje."
<BR>&nbsp;&nbsp;&nbsp;&nbsp;&nbsp;"Valjda i jeste, šefe", promrmlja Harper, lica ne više mrzovoljnog, ali još uvek nesrećnog. "Ipak je to strašno stanje."
<BR>&nbsp;&nbsp;&nbsp;&nbsp;&nbsp;"Blago rečeno." On ustade i ispruži ruku. "Kale, osim ako si se baš namerio da nas napustiš, očekujem te sutra u radijacionoj laboratoriji. I još nešto: ne preporučujem ovo često, ali možda bi ti prijalo da se večeras napiješ."
<BR>&nbsp;&nbsp;&nbsp;&nbsp;&nbsp;Pošto mladić ode, King dade znak Silardu da ostane. Kad su se vrata zatvorila, on se okrene psihijatru. "Evo, ode još jedan - i to jedan od najboljih. Doco, šta da radim?"
<BR>&nbsp;&nbsp;&nbsp;&nbsp;&nbsp;Silard se uštinu za obraz. "Ne znam", priznade on. "Što je najgore, Harper je potpuno u pravu. Napetost povećava i to što znaju da su nadzirani... ali, moraju biti nadzirani. Ni psihijatrima nije baš najlakše. Nervozni smo zbog blizine bombi... utoliko više što je ne razumemo. I nama povećava napetost to što nas mrze i preziru. Naučno posmatranje teško je izvodljivo pod tim uslovima; i sam postajem ishitren."
<BR>&nbsp;&nbsp;&nbsp;&nbsp;&nbsp;King prestade da korača po sobi i okrenu se doktoru. "Ali, mora biti nekakvog rešenja..." primeti on.
<BR>&nbsp;&nbsp;&nbsp;&nbsp;&nbsp;Silard odmahnu glavom. "To prevazilazi moje mogućnosti, glavni nadzorniče. Sa stanovišta psihologije, ne vidim nikakvo rešenje."
<BR>&nbsp;&nbsp;&nbsp;&nbsp;&nbsp;"Ne? Hmmmm... Doktore, ko je prvi čovek u vašoj struci?"
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Ko je opštepriznati broj jedan u ovakvim stvarima?"
<BR>&nbsp;&nbsp;&nbsp;&nbsp;&nbsp;"Pa, to je teško reći. U principu, ne postoji jedan vodeći psihijatar na svetu - previše se specijalizujemo - ali shvatam šta pitate. Vi ne želite najboljeg industrijskog psihometra karaktera, vi želite najboljeg opšteg stručnjaka za situacione psihoze i psihoze napetosti. To bi bio Lenc."
<BR>&nbsp;&nbsp;&nbsp;&nbsp;&nbsp;"Nastavite."
<BR>&nbsp;&nbsp;&nbsp;&nbsp;&nbsp;"Pa... On pokriva čitavo područje prilagođavanja okolini. Usavršio je teoriju optimalnog naprezanja, koju je Korzibski prethodno empirički razvio. Kao mlad student radio je pod samim Korzibskim - to je jedina stvar kojom se zaista ponosi."
<BR>&nbsp;&nbsp;&nbsp;&nbsp;&nbsp;"Sa njim? Onda mora biti prilično star; Korzibski je umro... Koje godine je umro?"
<BR>&nbsp;&nbsp;&nbsp;&nbsp;&nbsp;"Počeo sam da pričam kako morate poznavati njegov rad u simbologiji - teoriji apstrakcije i logičkoj matematici, takve stvari - zbog njihovih primena u matematičkoj fizici."
<BR>&nbsp;&nbsp;&nbsp;&nbsp;&nbsp;"Taj Lenc - da, da, naravno. Ali, nikad nisam o njemu razmišljao kao o psihijatru."
<BR>&nbsp;&nbsp;&nbsp;&nbsp;&nbsp;"Ne, s obzirom na vašu struku. Svejedno, moramo mu odati priznanje, budući da je mnogo uradio da suzbije pandemične neuroze Ludih godina, više nego ijedan danas živi čovek."
<BR>&nbsp;&nbsp;&nbsp;&nbsp;&nbsp;"Gde je on?"
<BR>&nbsp;&nbsp;&nbsp;&nbsp;&nbsp;"Pa, pretpostavljam, u Čikagu. Na Institutu."
<BR>&nbsp;&nbsp;&nbsp;&nbsp;&nbsp;"Dovedite ga ovamo."
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Rekoh, dovedite ga ovamo. Sedite za ovaj vizifon i nađite ga. Potom recite Stajnkiju da zove Luku Čikago i naruči da ga čekaju strato-kola. Želim da ga vidim što je pre moguće - pre kraja dana." King se uspravi u stolici, kao čovek koji opet vlada sobom i situacijom. Njegov duh spozna ono toplo osećanje koje dolazi sa donošenjem odluke i izmučenog izraza lica nestade.
<BR>&nbsp;&nbsp;&nbsp;&nbsp;&nbsp;Silard je izgledao zbunjeno. "Ali, šefe", reče on, "ne možete zvrcnuti doktora Lenca kao da je neki portir. On je - on je Lenc."
<BR>&nbsp;&nbsp;&nbsp;&nbsp;&nbsp;"Svakako - zato mi i treba. Ali, ni ja nisam neurotična starica kojoj je potrebno razumevanje. Doći će. Ako treba, podgrejte ga malo iz Vašingtona. Neka ga Bela kuća zove. Ali, dovedite ga ovamo, smesta. Krenite!" King izlete iz kancelarije.
<BR>
<BR>&nbsp;&nbsp;&nbsp;&nbsp;&nbsp;Kada je Erikson završio sa smenom, malo se raspitao i ustanovio da je Harper otišao u grad. U skladu sa tim, završio je sa večerom u bazi, presvukao se u 'pijaće odelo' i podzemnom se prebacio u Raj.
<BR>&nbsp;&nbsp;&nbsp;&nbsp;&nbsp;Raj, u Arizoni, bio je okoreli gradić, koji je za samo svoje postojanje imao da zahvali fabrici. Bio je isključivo posvećen ozbiljnom zadatku razdvajanja osoblja reaktora od njihovih plata. U ovom vrednom projektu svesrdno im je pomagalo i osoblje reaktora; među njima je svaki čovek primao bar dvaput veću platu nego bilo gde drugde, i niko među njima nije bio siguran da će doživeti penziju. Uz to, kompanija je na Manhatanu imala osiguranje za svoje radnike, pa čemu štedeti?
<BR>&nbsp;&nbsp;&nbsp;&nbsp;&nbsp;Pričalo se, donekle opravdano, da se bilo koji oblik zabave ili ekstravagancije, dostupan u Njujorku, može naći i u Raju. Lokalna privredna komora beše prisvojila krilaticu Renoa, u Nevadi: 'Najveći Mali Grad na Svetu'. Zagovornici Renoa svetili su se pričajući kako bi bilo kom gradu smeštenom tako blizu nuklearne centrale, i toliko opsednutom mislima o smrti, više odgovarao naziv 'Vratnice Pakla'.
<BR>&nbsp;&nbsp;&nbsp;&nbsp;&nbsp;Erikson pođe redom. U šest blokova glavne ulice Raja bilo je dvadeset sedam mesta sa dozvolom da služe piće. Očekivao je da Harpera nađe u nekom od njih, i, poznajući čovekove navike i ukus, očekivao je da ga nađe u prva dva ili tri mesta na kojima je pokušao.
<BR>&nbsp;&nbsp;&nbsp;&nbsp;&nbsp;Nije pogrešio. Zatekao je Harpera kako sedi sam za stolom u zadnjem delu Dilensijevog bara 'Sans Souci'. Dilensijev lokal bio im je obojici omiljeno svratište. Staromodna udobnost, koja se ogledala u njegovom hromiranom baru i kožnim crvenim presvlakama, prijala im je više od spektakularne atmosfere najmodernijih barova. Dilensi je bio konzervativan, držao se prigušenog osvetljenja i blage muzike; njegove kelnerice morale su da budu potpuno odevene, čak i tokom noći.
<BR>&nbsp;&nbsp;&nbsp;&nbsp;&nbsp;Čaša viskija ispred Harpera bila je dve trećine puna. Erikson gurnu tri prsta Harperu pod nos i reče: "Koja ti je?"
<BR>&nbsp;&nbsp;&nbsp;&nbsp;&nbsp;"Treća", odgovori Harper. "Sedi, Gase."
<BR>&nbsp;&nbsp;&nbsp;&nbsp;&nbsp;"Dobro", složi se Erikson, smeštajući svoje krupno telo u nisku stolicu. "Dobro si - za sada. Kako je prošlo?"
<BR>&nbsp;&nbsp;&nbsp;&nbsp;&nbsp;"Uzmi piće. Ne mislim", nastavi on, "da je ovaj viski dobar. Mislim da je Lens počeo da ga razvodnjava... Predao sam se."
<BR>&nbsp;&nbsp;&nbsp;&nbsp;&nbsp;"Lens to ne bi uradio... Nastavi da to tvrdiš i završićeš na ulici. Ali, zašto si kapitulirao? Mislio sam da ćeš im makar pokazati zube."
<BR>&nbsp;&nbsp;&nbsp;&nbsp;&nbsp;"I jesam", zavapi Harper, "ali, jebi ga, Gase, šef je u pravu. Ako mozgator kaže da si nervozan, on ga mora podržati i skinuti te sa straže. Ne sme rizikovati."
<BR>&nbsp;&nbsp;&nbsp;&nbsp;&nbsp;"Da, šef je u redu, ali ne mogu sebe naterati da zavolim naše drage psihijatre. Da ti kažem nešto... 'Ajde da nađemo jednog i vidimo da li oseća bol. Ja ću ga držati, a ti ga izmlati."
<BR>&nbsp;&nbsp;&nbsp;&nbsp;&nbsp;"Ma, zaboravi, Gase. Uzmi piće."
<BR>&nbsp;&nbsp;&nbsp;&nbsp;&nbsp;"Fina ideja - ali ne viski. Uzeću martini; trebalo bi da ubrzo nešto pojedemo."
<BR>&nbsp;&nbsp;&nbsp;&nbsp;&nbsp;"I ja ću jedan."
<BR>&nbsp;&nbsp;&nbsp;&nbsp;&nbsp;"Prijaće ti." Erikson podiže svoju plavu kosu i povika: "Izrafele!"
<BR>&nbsp;&nbsp;&nbsp;&nbsp;&nbsp;Krupan crnac se pojavi pored njega. "Gospon' Erikson! Da!"
<BR>&nbsp;&nbsp;&nbsp;&nbsp;&nbsp;"Izi, donesi nam dva martinija. Neka moj bude italijanski." On se okrenu Harperu. "Šta ćeš sada, Kale?"
<BR>&nbsp;&nbsp;&nbsp;&nbsp;&nbsp;"Radijaciona laboratorija."
<BR>&nbsp;&nbsp;&nbsp;&nbsp;&nbsp;"Pa, to uopšte nije loše. I ja bih želeo da se malo pozabavim raketnim gorivom. Imam i nekoliko ideja."
<BR>&nbsp;&nbsp;&nbsp;&nbsp;&nbsp;Harper kao da beše pomalo zainteresovan. "Misliš na atomsko gorivo za međuplanetarne letove? Taj problem je prilično izlizan. Ne, sinak, jonosfera je plafon, dok ne budemo smislili nešto bolje od raketa. Naravno, mogao bi strpati atomsko gorivo u brod i smisliti neki način da pretvoriš energiju u pogonsko sredstvo, ali gde te to dovodi? Još uvek bi, zbog štitnika, imao strašnu masu, a kladim se da ni jedan procenat ne bi mogao pretvoriti u korisnu energiju. Nisam spomenuo da bi malo teže nagovorio kompaniju da ti da atomsko gorivo za bilo šta što ne donosi dividende."
<BR>&nbsp;&nbsp;&nbsp;&nbsp;&nbsp;Erikson se, međutim, uzjoguni. "Mislim da nisi razmotrio sve alternative. Šta imamo? Prvi raketaši pokušali su da odmah naprave bolje rakete u uverenju da će, kada budu sagradili rakete koje će moći da idu na Mesec, gorivo već biti usavršeno. I napravili su takve brodove - uzmi bilo koji brod koji pokreće Antipode, i prilagodi ga Mesecu - ukoliko imaš pogodno gorivo. Ali, nemamo ga.
<BR>&nbsp;&nbsp;&nbsp;&nbsp;&nbsp;A zašto ga nemamo? Zato što smo ih izneverili, eto, zato. Zato što se još oslanjaju na molekularnu energiju, na hemijske reakcije, sa atomskom energijom ispred naših noseva. Nisu oni krivi - stari D.D. Hariman naterao je Rockets Consolidated da preuzmu celu prvu pošiljku antarktičke rude, i sam pri tom uzevši veliki komad, u nadi da ćemo napraviti nešto korisno - kao, na primer, koncentrisano raketno gorivo. Jesmo li to uradili? Malo sutra! Kompanija je poludela za neposredno isplativim primenama i još nema atomskog goriva."
<BR>&nbsp;&nbsp;&nbsp;&nbsp;&nbsp;"Ipak, nisi to pravilno postavio", prigovori Harper. "Postoje samo dva oblika atomske energije koja su nam dostupna - prirodna radioaktivnost, i cepanje atoma. Prvi je prespor; energija je tu, ali ne možemo čekati godinama da se oslobodi - ne u svemirskom brodu. Drugi možemo izvesti samo u velikoj nuklearnoj centrali. I evo nas - blokirani smo."
<BR>&nbsp;&nbsp;&nbsp;&nbsp;&nbsp;"Nismo se svojski ni potrudili", odgovori mu Erikson. "Energija je tu; trebalo bi dati im pristojno gorivo."
<BR>&nbsp;&nbsp;&nbsp;&nbsp;&nbsp;"Šta nazivaš 'pristojim gorivom'?"
<BR>&nbsp;&nbsp;&nbsp;&nbsp;&nbsp;Erikson započe. "Dovoljno malu kritičnu masu, tako da svu, ili skoro svu energiju receptor može da primi kao toplotu - voleo bih kada bi receptor bila obična voda. Štit za to bili bi samo olovni i kadmijumski sloj. I čitavu stvar bilo bi moguće do pune mere kontrolisati."
<BR>&nbsp;&nbsp;&nbsp;&nbsp;&nbsp;Harper se nasmeja. "Zatraži anđeoska krila i završi s tim. Ne bi mogao smestiti takvo gorivo u raketu; samo bi se aktiviralo pre dolaska u komoru."
<BR>&nbsp;&nbsp;&nbsp;&nbsp;&nbsp;Eriksonova skandinavska upornost usredsređivala se za još jedan pokušaj, kada je momak došao sa pićima. On ih spusti na sto sa trijumfalnim osmehom. "Izvol'te, gospon'."
<BR>&nbsp;&nbsp;&nbsp;&nbsp;&nbsp;"Hoćeš da se kockamo za njih, Izi?" upita Harper.
<BR>&nbsp;&nbsp;&nbsp;&nbsp;&nbsp;"Zašto da ne?"
<BR>&nbsp;&nbsp;&nbsp;&nbsp;&nbsp;Crnac izvadi kožnu kutijicu za kocke i Harper baci kockice. Pažljivo je birao kocke, i uspeo da u tri bacanja dobije četiri keca i jednog puba. Onda Izrafel uze kutiju i profesionalno, iz zgloba, baci kockice. Njegov rezultat bio je pet kraljeva, i on učtivo primi iznos za šest pića. Harper pređe prstom preko kockica.
<BR>&nbsp;&nbsp;&nbsp;&nbsp;&nbsp;"Izi", upita on, "jesu li ovo iste one kocke koje sam ja bacao?"
<BR>&nbsp;&nbsp;&nbsp;&nbsp;&nbsp;"Ali, gospon' Harper!" Izraz na crnčevom licu odavao je povređenost.
<BR>&nbsp;&nbsp;&nbsp;&nbsp;&nbsp;"Ma zaboravi", zaključi Harper. "Nije ni trebalo da se kockam sa tobom. Nisam dobio već šest nedelja. Šta si hteo da kažeš, Gas?"
<BR>&nbsp;&nbsp;&nbsp;&nbsp;&nbsp;"Htedoh reći da mora postojati bolji način da se dobije energija iz..."
<BR>&nbsp;&nbsp;&nbsp;&nbsp;&nbsp;Ponovo su imali društvo, ovog puta veoma zavodljivo, u noćnoj haljini koja kao da je bila naslikana na njenom raskošnom telu. Bila je mlada, devetnaest ili dvadeset godina. "Jeste li usamljeni, momci?" upita ona dok je sedala za stolicu.
<BR>&nbsp;&nbsp;&nbsp;&nbsp;&nbsp;"Lepo što se interesuješ, ali nismo", odvrati Erikson sa strpljivom učtivošću. On pokaza palcem na usamljenu figuru na drugom kraju sobe. "Popričaj sa Haniganom; on nije zauzet."
<BR>&nbsp;&nbsp;&nbsp;&nbsp;&nbsp;Devojka pogleda čoveka sa jedva primetnim gađenjem. "On? Nema vajde od njega. Takav je već tri nedelje - ne priča ni sa kim. Ako mene pitaš, mislim da je skrenuo."
<BR>&nbsp;&nbsp;&nbsp;&nbsp;&nbsp;"Tako, znači?" primeti Erikson ravnodušno. "Evo..." On izvadi novčanicu od pet dolara i pruži joj je. "Kupi sebi piće. Možda ćemo te potražiti kasnije."
<BR>&nbsp;&nbsp;&nbsp;&nbsp;&nbsp;"Hvala, momci." Novac joj nestade ispod odeće i ona ustade. "Samo tražite Edit."
<BR>&nbsp;&nbsp;&nbsp;&nbsp;&nbsp;"Hanigan zaista loše izgleda", razmisli Harper, primećujući odsutni pogled i ravnodušan izgled, "i užasno je osoben u poslednje vreme. Misliš da bi ga trebalo prijaviti?"
<BR>&nbsp;&nbsp;&nbsp;&nbsp;&nbsp;"Ne brini", posavetova ga Erikson, "ima već ko će to učiniti. Gledaj." Harper pogleda kuda mu je prijatelj pokazivao i prepozna doktora Mota iz psihološkog odeljenja. Bio je naslonjen na drugi kraj bara, sa uskom čašom u ruci, koja mu je davala neko opravdanje što je tu. Međutim, položaj mu je bio takav da je mogao posmatrati ne samo Hanigana, već i Eriksona i Harpera.
<BR>&nbsp;&nbsp;&nbsp;&nbsp;&nbsp;"Da, posmatra i nas", dodade Harper. "Do đavola, zašto me podilaze žmarci kada samo pogledam nekog od njih?"
<BR>&nbsp;&nbsp;&nbsp;&nbsp;&nbsp;Pitanje je bilo retoričko i Erikson pređe preko njega. "Hajdemo odavde", predloži on, "i večerajmo negde drugde."
<BR>&nbsp;&nbsp;&nbsp;&nbsp;&nbsp;"U redu."
<BR>&nbsp;&nbsp;&nbsp;&nbsp;&nbsp;Dilensi, lično, presrete ih dok su izlazili. "Već odlazite, gospodo?" upita on, glasom koji je govorio da ga njihov odlazak lišava jedinog razloga da ne zatvori restoran. "Divan jastog termidorac, večeras. Ako vam se ne dopadne, ne morate ga platiti." On se vedro nasmeši.
<BR>&nbsp;&nbsp;&nbsp;&nbsp;&nbsp;"Nećemo morsku hranu, Lense", dobaci mu Harper, "ne večeras. Kaži mi - zašto si još uvek ovde, kada znaš da će te nuklearka ranije ili kasnije srediti? Zar je se ne plašiš?"
<BR>&nbsp;&nbsp;&nbsp;&nbsp;&nbsp;Gostioničar izvi obrve. "Da li je se plašim? Pa, ona mi je najbolji prijatelj!"
<BR>&nbsp;&nbsp;&nbsp;&nbsp;&nbsp;"Zarađuješ na njoj, a?"
<BR>&nbsp;&nbsp;&nbsp;&nbsp;&nbsp;"Ne, nisam na to mislio." On im se poverljivo nasmeši. "Pre pet godina došao sam ovamo da što više zaradim za svoju porodicu, pre nego što me rak stomaka ubije. Na klinici, međutim, sa tim divnim novim radioaktivnim supstancama, koje vi proizvodite uz pomoć velike bombe, izlečili su me - i ja ponovo živim."
<BR>&nbsp;&nbsp;&nbsp;&nbsp;&nbsp;"A ako odleti u vazduh?"
<BR>&nbsp;&nbsp;&nbsp;&nbsp;&nbsp;"Kada me Gospod bude hteo, uzeće me." On se brzo prekrsti.
<BR>&nbsp;&nbsp;&nbsp;&nbsp;&nbsp;Kada su se okrenuli, Erikson tiho primeti: "Eto ti odgovora, Kale... Da svi mi inženjeri imamo njegovu veru, posao nas ne bi ubijao."
<BR>&nbsp;&nbsp;&nbsp;&nbsp;&nbsp;Harper još nije bio ubeđen. "Ne znam", reče on. "Mislim da to nije vera; mislim da se radi o nedostatku mašte - i znanja."
<BR>
<BR>&nbsp;&nbsp;&nbsp;&nbsp;&nbsp;Bez obzira na Kingovu ubeđenost, Lenc se nije pojavio do sutrašnjeg dana. Upravnik se podsvesno malo iznenadi pojavi svog posetioca. Zamišljao je najvećeg psihijatra sa dugom talasastom kosom, carskog izgleda i sa prodornim crnim očima. Međutim, ovaj čovek nije bio preterano visok; bio je krupne građe i debeo - skoro odvratno. Mogao je biti i mesar. Sitne, gotovo svinjske, bledoplave oči veselo su gledale ispod čupavih plavih obrva. Nigde na njegovoj ogromnoj lobanji nije bilo ni jedne vlasi, a majmunolika vilica bila mu je glatka i ružičaste boje. Bio je obučen u prljavu pidžamu od neispranog lana. Dugačka muštikla uporno mu je virila iz jednog ugla širokih usta; kao da behu postala još šira od osmeha, koji kao da je izražavao divljenje prema najgorem što ovaj svet i ljudi u njemu mogu da ponude. Imao je gušta.
<BR>&nbsp;&nbsp;&nbsp;&nbsp;&nbsp;King, međutim, ubrzo ustanovi da njegov posetilac predstavlja izuzetno zanimljivog sagovornika.
<BR>&nbsp;&nbsp;&nbsp;&nbsp;&nbsp;Na Lencov predlog, glavni nadzornik poče da priča istoriju atomskih centrala - kako je cepanje atoma uranijuma, koju je izveo dr Oto Han decembra 1938, otvorilo put atomskoj energiji. Vrata su, međutim, bila samo otškrinuta; da bi se proces mogao sam ponavljati i da bi bio komercijalno isplativ, bilo je potrebno daleko više znanja od onog kojim je u to vreme raspolagao čitav civilizovani svet.
<BR>&nbsp;&nbsp;&nbsp;&nbsp;&nbsp;Količina izdvojenog uranijuma-235 na čitavom svetu 1938. godine nije iznosila ni za glavu čiode. Za plutonijum niko ne beše ni čuo. Atomska energija je bila suvoparna teorija, sa jednim jedinim problematičnim laboratorijskim eksperimentom. Drugi svetski rat, Projekat Manhatan i Hirošima, to su promenili; do kraja 1945. proroci su već počeli da pišu kako će atomska energija - jeftina, skoro besplatna atomska energija - biti za godinu ili dve dana svima dostupna.
<BR>&nbsp;&nbsp;&nbsp;&nbsp;&nbsp;Nije baš tako išlo. Projekat Manhatan delovao je s jedinim ciljem da proizvodi oružje; do rada na atomskoj energiji tek je trebalo da dođe.
<BR>&nbsp;&nbsp;&nbsp;&nbsp;&nbsp;Kako je izgledalo - u dalekoj budućnosti. Uranijumske gorivo, korišćeno za pravljenje atomske bombe, bilo je bukvalno beskorisno za upotrebljivu energiju; bilo je smišljeno tako da energiju odbacuje kao beskorisni nusproizvod, i proces, kada bi se jednom pokrenuo, više se nije mogao izmeniti. Dizajn - na papiru - ekonomičnog, isplativog mehanizma mogao se napraviti, ali je imao dve ozbiljne začkoljice. Prva je bila da bi ta masa atomskog goriva, ukoliko bi se aktiviralo na odgovarajućem nivou, stala da oslobađa energiju munjevitom brzinom, pri čemu nije bilo poznatog načina da se ta energija obuzda i iskoristi.
<BR>&nbsp;&nbsp;&nbsp;&nbsp;&nbsp;Ovaj problem bio je prvi rešen. Modifikacijom Daglas-Martinovih solarnih ploča, prvobitno namenjenih da pretvaraju sunčevu energiju (energiju prirodne atomske centrale) neposredno u električnu, ove su iskorišćene da primaju radijacionu silu fisije uranijuma i odvode je dalje kao električnu struju.
<BR>&nbsp;&nbsp;&nbsp;&nbsp;&nbsp;Druga začkoljica kao da nije ni bila nikakva začkoljica. 'Obogaćeni' materijal - u kojem je prirodnom uranijumu bio pridodat uranijum-235 ili plutonijum - predstavljao je prilično zadovoljavajući izvor energije. Znali smo kako da dobijemo uranijum-235 i plutonijum; bilo je to glavno dostignuće Projekta Manhatan.
<BR>&nbsp;&nbsp;&nbsp;&nbsp;&nbsp;Ipak, jesmo li baš znali? Hanford je proizvodio plutonijum; Ouk Ridž je, da, vadio uranijum-235 - ali Hanford je koristio više uranijuma-235 nego što je proizvodio plutonijuma, dok Ouk Ridž nije proizvodio ništa, već je samo izdvajao sedam desetina jednog procenta uranijuma-235 iz prirodnog uranijuma i "odbacivao" više od devedeset devet postotaka koja je još ležala sputana u odbačenom uranijumu-238. Komercijalno smešno, ekonomski fantastično.
<BR>&nbsp;&nbsp;&nbsp;&nbsp;&nbsp;Međutim, postojao je još jedan način da se dobije plutonijum - putem visokoenergetskog, nesputanog, delimično obogaćenog prirodnog uranijuma. Na milion elektronvolti, ili više, u uranijumu-238 doći će do fisije; pri nešto manjim energijama, pretvoriće se u plutonijum. Takva atomska masa sama sebe 'zagreva' i stvara više 'goriva' nego što troši; i mogla bi proizvoditi gorivo za mnoge druge mase srednje veličine.
<BR>&nbsp;&nbsp;&nbsp;&nbsp;&nbsp;Međutim, nesputana energetska masa skoro je po definiciji atomska bomba.
<BR>&nbsp;&nbsp;&nbsp;&nbsp;&nbsp;Naziv 'hrpa' - koji su joj dali u žargonu - potiče od hrpe grafitnih cigala i uranijumskih loptica iznesenih na teren za skvoš na Univerzitetu u Čikagu, na samom početku Projekta Manhatan. Takvo atomsko gorivo, sputano grafitom ili teškom vodom, ne može eksplodirati.
<BR>&nbsp;&nbsp;&nbsp;&nbsp;&nbsp;Nikome nije poznato šta bi nesputano, visokoenergetsko atomsko gorivo moglo uraditi. Proizvelo bi velike količine plutonijuma - ali, da li bi on eksplodirao? Eksplodiralo, mislim, takvom žestinom, da bi prema njemu bomba iz Nagasakija izgledala kao dečji pištolj?
<BR>&nbsp;&nbsp;&nbsp;&nbsp;&nbsp;Nikome to nije bilo poznato.
<BR>&nbsp;&nbsp;&nbsp;&nbsp;&nbsp;U međuvremenu, energije gladna industrija Sjedinjenih Država postala je još zahtevnija. Daglas-Martinove solarne ploče doživele su iznenadnu krizu kada je nafta postala previše dragocena da bi se trošila kao gorivo, dok je sunčeva svetlost bila ograničena na možda samo jednu konjsku snagu po kvadratnom metru, i to u punoj zavisnosti od vremena.
<BR>&nbsp;&nbsp;&nbsp;&nbsp;&nbsp;Atomska energija bila je potrebna - neophodna.
<BR>&nbsp;&nbsp;&nbsp;&nbsp;&nbsp;Atomski inženjeri prošli su kroz razdoblje agonije neodlučnosti. Možda bi se sagorevanje atomskog goriva moglo kontrolisati. Ili bi možda, ako se otme kontroli, jednostavno raznelo samo sebe i time ugasilo svoje vatre. Možda bi eksplodiralo kao nekoliko atomskih bombi, ali sa manjim dejstvom. Ali bi i moglo - samo moglo - čitavo eksplodirati i usput zbrisati ljudsku rasu.
<BR>&nbsp;&nbsp;&nbsp;&nbsp;&nbsp;Ima jedna stara priča - nije istinita - o naučniku koji je napravio mašinu koja u magnovenju uništava svet, ili je barem tako on verovao, kada se samo pritisne jedno dugme. Hteo je da sazna da li je u pravu. Pritisnuo je dugme i nikad nije saznao.
<BR>&nbsp;&nbsp;&nbsp;&nbsp;&nbsp;Atomski inženjeri, međutim, bili su previše uplašeni da pritisnu dugme.
<BR>
<BR>&nbsp;&nbsp;&nbsp;&nbsp;&nbsp;"I na kraju je Destrijeva fizika beskonačnosti pokazala put iz te dileme", nastavi King. "Njegove jednačine predviđale su da bi takva atomska eksplozija, kad jednom počne, tako brzo poremetila molarnu masu koja je okružuje, da bi gubitak neutrona kroz površinu delova spustio eksploziju na nulu pre no što bi se mogla razviti.
<BR>&nbsp;&nbsp;&nbsp;&nbsp;&nbsp;Za masu koju koristimo u atomskom gorivu njegove jednačine predviđaju moguću snagu eksplozije od jedne sedamdesetine jednog procenta sveukupne eksplozije. Već i to je, naravno, dosta da raznese ovaj kraj države. Lično, nikad nisam bio siguran da je to sve što bi se desilo."
<BR>&nbsp;&nbsp;&nbsp;&nbsp;&nbsp;"Zašto ste onda prihvatili ovaj posao", upita Lenc.
<BR>&nbsp;&nbsp;&nbsp;&nbsp;&nbsp;King poče preturati po stvarima na stolu. "Nisam ga mogao odbiti, nisam mogao", odgovori on. "Da sam odbio, našli bi nekog drugog - a ta prilika se fizičaru pruža jednom u životu."
<BR>&nbsp;&nbsp;&nbsp;&nbsp;&nbsp;Lenc sa razumevanjem klimnu glavom. "I verovatno bi našli nekog ko nije toliko stručan. Koliko shvatam, doktore King - vas je privukla 'istinoljubivost' naučnika. On mora ići tamo gde ima podataka, čak i ako ga to ubije. Ipak, što se tiče tog tipa Destrija, nikad mi se nisu dopadale njegove jednačine; previše pretpostavki."
<BR>&nbsp;&nbsp;&nbsp;&nbsp;&nbsp;King ga pogleda sa iznenađenjem, a onda se seti da je ovo čovek koji je preuredio i podstakao logičku matematiku. "To je samo začkoljica", složi se on. "Njegov rad je briljantan, ali, opet, nikada nisam bio siguran da je vredan papira na kome je bio napisan. Isto to", dodade on gorko, "izgleda da misle i moji mlađi inženjeri."
<BR>&nbsp;&nbsp;&nbsp;&nbsp;&nbsp;On ispriča psihijatru o teškoćama koje je imao sa osobljem i kako i najpažljivije odabrani ljudi, ranije ili kasnije, popuste pod opterećenjem. "Najpre sam pomislio da to može biti neki efekat neutronske radijacije, koja prolazi kroz naše štitove, pa smo pojačali zaštitu i lični oklop. Ali, nije pomoglo. Jedan mladić, koji nam se pridružio pošto smo stavili novu zaštitu, iznenada je, jedne večeri za vreme obroka, postao nasilan, tvrdeći da će njegova prasetina eksplodirati. Ne želim da mislim šta bi se desilo da je otkačio na dužnosti."
<BR>&nbsp;&nbsp;&nbsp;&nbsp;&nbsp;Uvođenje sistema stalnog psihološkog nadgledanja uveliko je smanjilo verovatnoću da će dežurni na straži poludeti, ali King je morao da prizna da sistem nije bio uspešan; u stvari, od tada je bio zabeležen porast u psihoneurozama.
<BR>&nbsp;&nbsp;&nbsp;&nbsp;&nbsp;"I tako stoje stvari, doktore Lenc. I postaje sve gore. Počelo je i mene da hvata. Napetost me ubija; ne mogu da spavam i mislim da mi rasuđivanje nije više kao nekada - nije mi lako da se odlučim ili da nešto smislim. Možete li nam pomoći?"
<BR>&nbsp;&nbsp;&nbsp;&nbsp;&nbsp;Međutim, Lenc mu nije mogao odmah pomoći. "Ne tako brzo, glavni nadzorniče", odgovori on. "Dali ste mi priču, ali još nisam prikupio prave podatke. Moram se malo promuvati okolo, onjušiti situaciju, popričati sa vašim inženjerima, možda popiti nekoliko pića sa njima, upoznati se. To je dozvoljeno, zar ne? Onda, za nekoliko dana ćemo možda znati gde smo."
<BR>&nbsp;&nbsp;&nbsp;&nbsp;&nbsp;King je morao da se složi.
<BR>&nbsp;&nbsp;&nbsp;&nbsp;&nbsp;"I, dobro bi bilo da vaši ljudi ne znaju zbog čega sam ovde. Recimo da sam vaš stari prijatelj, fizičar u poseti, a?"
<BR>&nbsp;&nbsp;&nbsp;&nbsp;&nbsp;"Pa... u redu, naravno. Pustiću glas o tome. Ali, recite mi..." King se ponovo seti nečega što ga je kopkalo još od kada je Silard prvi put spomenuo Lencovo ime. "Mogu li vam postaviti jedno lično pitanje?"
<BR>&nbsp;&nbsp;&nbsp;&nbsp;&nbsp;Vesele oči se ne promeniše. "Samo napred."
<BR>&nbsp;&nbsp;&nbsp;&nbsp;&nbsp;"Ne mogu a da se ne budem iznenađen što je jedan čovek eminentan u dva tako različita područja, kao što su psihologija i matematika. A sada sam sasvim ubeđen da ćete proći i kao fizičar. Ne shvatam."
<BR>&nbsp;&nbsp;&nbsp;&nbsp;&nbsp;Osmeh postade još širi, bez i trunke potcenjivanja ili zlobe. "Isto područje", odgovori on.
<BR>&nbsp;&nbsp;&nbsp;&nbsp;&nbsp;"Kako to?"
<BR>&nbsp;&nbsp;&nbsp;&nbsp;&nbsp;"Ili, bolje rečeno, i matematička fizika i psihologija obrađuju isto područje - simbologiju. Vi ste specijalist, pa vam je to možda promaklo."
<BR>&nbsp;&nbsp;&nbsp;&nbsp;&nbsp;"Još uvek vas ne shvatam."
<BR>&nbsp;&nbsp;&nbsp;&nbsp;&nbsp;"Ne? Čovek živi u svetu ideja. Svaki fenomen je previše složen da bi ga on u celosti shvatio. Zato izdvaja određene karakteristike datog fenomena kao ideju, pa tu ideju predstavlja putem simbola - bilo da se radi o reči ili matematičkom znaku. Ljudske reakcije gotovo u celosti čine reakcije na simbole, i samo u zanemarljivoj meri na samu pojavu. U stvari", dodade on, uklanjajući muštiklu iz usta i vraćajući je u kutijicu, "moguće je čak i dokazati da ljudski um zapravo i jeste u stanju da misli isključivo u simbolima.
<BR>&nbsp;&nbsp;&nbsp;&nbsp;&nbsp;Kada razmišljamo, ono što činimo jeste da puštamo da se simboli oslanjaju na druge, utvrđene simbole, na dati poredak - na logička ili matematička pravila. Ukoliko se simboli apstrahuju, tako da su strukturno slični pojavi koju oličavaju, i ako su simboličke operacije, u strukturi i u poretku, slične ispoljavanjima datih pojava u stvarnom svetu, možemo logički razmišljati. Međutim, ukoliko su nam logika-matematika, ili reči- simboli loše odabrani, u tom slučaju ne razmišljamo ispravno.
<BR>&nbsp;&nbsp;&nbsp;&nbsp;&nbsp;U matematičkoj fizici, vaša je briga da vam se simbologija podudara sa fizičkim fenomenima. U psihijatriji, ja radim to isto, samo što mi pažnju više privlači čovek koji razmišlja, nego ono o čemu razmišlja. Ali, u suštini, uvek se radi o istoj stvari."
<BR>
<BR>&nbsp;&nbsp;&nbsp;&nbsp;&nbsp;"Stojimo u mestu, Gase." Harper spusti svoj nonijus i namršti se.
<BR>&nbsp;&nbsp;&nbsp;&nbsp;&nbsp;"Izgleda", priznade Erikson mrgodno. "Do đavola, iako... trebalo bi da postoji neki razuman način da rešimo taj problem. Šta nam treba? Neki oblik koncentrovane energije koja se može kontrolisati i koristiti kao gorivo za rakete. A šta mi imamo? Energije fisije u izobilju. Mora postojati neki način da obuzdamo tu snagu, i puštamo je kad nam treba - a odgovor je negde u jednoj od radioaktivnih serija. Siguran sam u to." Praznim pogledom zurio je po laboratoriji, kao da očekuje da nađe odgovor u jednom od olovom optočenih zidova.
<BR>&nbsp;&nbsp;&nbsp;&nbsp;&nbsp;"Ne budi tako pesimističan. Ubedio si me da postoji rešenje; pa, hajde da ga nađemo. Pod jedan, tri prirodne radioaktivne serije su otpale, je l' tako?"
<BR>&nbsp;&nbsp;&nbsp;&nbsp;&nbsp;"Da... Bar smo se složili da je to već ispitano."
<BR>&nbsp;&nbsp;&nbsp;&nbsp;&nbsp;"U redu... Moramo stoga pretpostaviti da su pređašnji istraživači uradili ono što njihove beleške tvrde - inače, možemo ne verovati i svemu ostalom, i proveravati sve redom, od Arhimeda. Možda uviđaš da ni Metuzalem ne bi bio u stanju da obavi takav zadatak. Dakle, šta nam preostaje?"
<BR>&nbsp;&nbsp;&nbsp;&nbsp;&nbsp;"Veštačka radioaktivnost."
<BR>&nbsp;&nbsp;&nbsp;&nbsp;&nbsp;"U redu. Hajde da vidimo kakvih ima, i onih koje već postoje i onih koje bi se mogle razviti u budućnosti. Nazovimo ih našom skupinom ili poljem, ako hoćeš da budeš pedantan u definicijama. Postoji ograničeni broj operacija koje se mogu primeniti nad članovima polja, ili kombinacijama članova polja. Postavi ih."
<BR>&nbsp;&nbsp;&nbsp;&nbsp;&nbsp;Erikson to i uradi, koristeći čudne škrabotine računa iz zapisa. Harper klimnu glavom. "U redu - proširi ga."
<BR>&nbsp;&nbsp;&nbsp;&nbsp;&nbsp;Erikson za trenutak za ćuta, pa upita: "Kale, je l' znaš koliko elemenata obuhvata proširenje?"
<BR>&nbsp;&nbsp;&nbsp;&nbsp;&nbsp;"Ne... Stotine, možda hiljade, čini mi se."
<BR>&nbsp;&nbsp;&nbsp;&nbsp;&nbsp;"Konzervativan si. Dostiže četvorocifreni broj još pre nego što bismo uključili moguće nove vrste radioaktivnosti. Ne bismo to istraživanje mogli završiti ni za jedan vek." On zatupka olovkom po stolu, odsutnog pogleda.
<BR>&nbsp;&nbsp;&nbsp;&nbsp;&nbsp;Kal Harper ga pogleda zainteresovano, ali prijateljski. "Gase", upita on lagano, "nije valjda da je posao već i tebi izišao na glavu, a?"
<BR>&nbsp;&nbsp;&nbsp;&nbsp;&nbsp;"Mislim da nije. Zašto?"
<BR>&nbsp;&nbsp;&nbsp;&nbsp;&nbsp;"Nikad te nisam video da si toliko voljan da odustaneš od nečega. Naravno da nas dvojica nećemo završiti takav posao, ali, u najgorem, eliminisaćemo gomilu netačnih rešenja za nekog drugog. Pogledaj Edisona - šezdeset godina eksperimentisanja, dvadeset sati dnevno, i nikad nije otkrio ono što ga je najviše zanimalo. Pa, ako je on mogao to da izdrži, moći ćemo i mi."
<BR>&nbsp;&nbsp;&nbsp;&nbsp;&nbsp;Erikson se donekle izvuče iz svoje depresije. "Valjda", složi se on. "U svakom slučaju, možda možemo usavršiti neku tehniku, pomoću koje bismo izvodili više eksperimenata istovremeno."
<BR>&nbsp;&nbsp;&nbsp;&nbsp;&nbsp;Harper ga udari po leđima. "Takvog te volim. Pored toga - možda nećemo morati da završimo istraživanje, ni blizu, da bismo našli zadovoljavajuće gorivo. Da ti kažem kako ja to vidim: verovatno ima na desetine, možda i stotinu pravih rešenja. Svakog dana možemo nabasati na neko od njih. U svakom slučaju, pošto si spreman da mi, kada si van dužnosti, u tome pomogneš, nameravam da se zezam s tim sve dok se sam pakao ne zamrzne."
<BR>
<BR>&nbsp;&nbsp;&nbsp;&nbsp;&nbsp;Lenc se motao elektranom i administrativnim centrom nekoliko dana, dok nije postao poznat svima. Učinio je da se svima dopadne, i samo je postavljao pitanja. Uskoro su ga počeli smatrati bezopasnim dosadnjakovićem, koga, međutim, ipak treba tolerisati, jer je šefov prijatelj. Čak je zavirio i u energetski deo reaktora, gde su mu detaljno objasnili postupak pretvaranja snage zračenja u električnu energiju. Već to bi bilo dovoljno da ukloni svaku sumnju da je psihijatar, budući da psihijatri uopšte nisu obraćali pažnju na iskusne tehničare koji su radili na pretvaranju energije. Nije bilo ni potrebe; njihova mentalna nestabilnost ne bi ni mogla ugroziti atomsko gorivo, niti su oni bili predmet ubistvenog opterećenja društvene odgovornosti. Njihov posao bio je opasan samo za njih, a takvu napetost čvrsti ljudi podnosili su još od dana čovekovog življenja u džungli.
<BR>&nbsp;&nbsp;&nbsp;&nbsp;&nbsp;Tako je napokon stigao i do radijacione laboratorije, koja je bila dodeljena Kalvinu Harperu, te pozvoni i sačeka. Harper se pojavi na vratima, sa antiradijacionom kacigom zabačenom unazad, nalik na neki groteksni šešir za sunce. "Šta je bilo?" upita on. "Oh... to ste vi, doktore Lenc. Da li sam vam potreban zbog nečega?"
<BR>&nbsp;&nbsp;&nbsp;&nbsp;&nbsp;"Pa, i da i ne", odgovori stariji čovek. "Samo sam razgledao eksperimentalnu stanicu i pitao se šta ovde radite. Da li smetam?"
<BR>&nbsp;&nbsp;&nbsp;&nbsp;&nbsp;"Ni najmanje. Uđite. Gase!"
<BR>&nbsp;&nbsp;&nbsp;&nbsp;&nbsp;Erikson ustade, prekinuvši zavarivanje kablova za kontrolnu tablu - reklo bi se, pre, modifikovani betatron nego vibracioni akcelerator. "Dobar dan."
<BR>&nbsp;&nbsp;&nbsp;&nbsp;&nbsp;"Gase, ovo je doktor Lenc - Gas Erikson."
<BR>&nbsp;&nbsp;&nbsp;&nbsp;&nbsp;"Upoznali smo se", reče Erikson, skidajući rukavicu da bi se rukovao. U gradu već beše popio nekoliko pića sa Lencom, i držao ga je za 'simpatičnog matorog'. "Upali ste baš između dva eksperimenta, ali, sačekajte malo pa ćemo ponovo početi - mada baš i nema mnogo toga da se vidi."
<BR>&nbsp;&nbsp;&nbsp;&nbsp;&nbsp;Kad je Erikson nastavio sa postavljanjem, Harper provede Lenca kroz laboratoriju, objašnjavajući kakvo istraživanje sprovode, srećan kao otac koji pokazuje svoje blizance. Psihijatar je slušao jednim uvetom, ubacujući prigodne komentare dok je proučavao mladog naučnika, tražeći znakove nestabilnosti koji kod njega behu uočeni.
<BR>&nbsp;&nbsp;&nbsp;&nbsp;&nbsp;"Vidite", objašnjavao je Harper, ne primećujući da gosta više interesuje on, "ispitujemo radioaktivne materijale da vidimo možemo li izazvati raspadanje do kakvog dolazi i u atomskom gorivu, ali sa malom, skoro mikroskopskom masom. Ukoliko uspemo, mogli bismo glavnu masu koristiti za pravljenje bezbednog, pogodnog atomskog goriva za rakete - ili za bilo šta drugo." On nastavi da objašnjava redosled eksperimenata.
<BR>&nbsp;&nbsp;&nbsp;&nbsp;&nbsp;"Shvatam", reče Lenc ljubazno. "Koji elemenat sad ispitujete?"
<BR>&nbsp;&nbsp;&nbsp;&nbsp;&nbsp;Harper mu kaza. "Međutim, ne ispitujemo samo jedan element - završili smo sam izotopom-2, sa negativnim rezultatima. Naš plan predviđa da to isto uradimo i sa izotopom-5. Ovako." On izvuče olovnu kapsulu i pokaza Lencu oznaku, a potom pohita do štitnika koji je zakrivao metu betatrona, kojeg Erikson beše ostavio otvorenim. Lenc vide kako Harper otvara kapsulu i ležerno izvodi neku operaciju na njoj, koristeći dugačka klješta i prethodno navukavši kacigu na glavu. Potom, najzad, zatvori i obezbedi štitnik.
<BR>&nbsp;&nbsp;&nbsp;&nbsp;&nbsp;"Sve u redu, Gas?" povika on. "Spreman?"
<BR>&nbsp;&nbsp;&nbsp;&nbsp;&nbsp;"Čini mi se da jeste", dobaci mu Erikson, dolazeći sa druge strane glomaznog aparata da im se pridruži. Potom se stisnuše iza debelih štitnika od metala i betona, koji su im skrivali neposredni pogled na mašineriju.
<BR>&nbsp;&nbsp;&nbsp;&nbsp;&nbsp;"Da li treba da obučem oklop?" upita Lenc.
<BR>&nbsp;&nbsp;&nbsp;&nbsp;&nbsp;"Ne", odgovori mu Erikson, "mi ga nosimo jer smo po čitav dan uz ove stvari. Samo ostanite iza štitnika i sve će biti u redu."
<BR>&nbsp;&nbsp;&nbsp;&nbsp;&nbsp;Erikson pogleda Harpera, koji mu klimnu glavom, a onda prikova oči na tablu sa instrumentima smeštenu iza štitnika. Lenc vide Eriksona kako pritiska dugme na vrhu table, i onda začu niz kliktaja na drugoj strani štitnika. Usledi kratka tišina.
<BR>&nbsp;&nbsp;&nbsp;&nbsp;&nbsp;Pod ga udari po tabanima. Udar koji mu je odzvanjao u ušima bio je toliko jak da je paralizovao slušni živac pre no što ga je ovaj mogao registrovati kao zvuk. Vazdušni udar mu protrese svaki milimetar tela probadajućom, sveobuhvatnom eksplozijom. Dok je pokušavao da ustane, on ustanovi da neobuzdano drhti i, po prvi put, shvati da stari.
<BR>&nbsp;&nbsp;&nbsp;&nbsp;&nbsp;Harper je sedeo na podu dok je krv počinjala da mu curi iz nosa. Erikson ustade, rasečena obraza, pa stavi ruku na ranu; i samo je stajao tako, posmatrajući zbunjeno krv na svojim prstima.
<BR>&nbsp;&nbsp;&nbsp;&nbsp;&nbsp;"Jeste li povređeni?" upita Lenc odmah. "Šta se desilo?"
<BR>&nbsp;&nbsp;&nbsp;&nbsp;&nbsp;Harper ga prekide. "Gase, uspeli smo! Uspeli smo! Izotop-5 je obavio posao!"
<BR>&nbsp;&nbsp;&nbsp;&nbsp;&nbsp;Erikson ga je zbunjeno posmatrao. "Pet?" upita on blentavo. "Ali, to nije bila petica, bio je to izotop-2. Sam sam ga stavio."
<BR>&nbsp;&nbsp;&nbsp;&nbsp;&nbsp;"Ti? Ja sam ga stavio! Bila je to petica, kad ti kažem!"
<BR>&nbsp;&nbsp;&nbsp;&nbsp;&nbsp;Stajali su zureći jedan u drugog, još uvek zbunjeni eksplozijom, obojica pomalo iznervirani tvrdoglavošću onog drugog pred očiglednim činjenicama. Lenc se učtivo umeša.
<BR>&nbsp;&nbsp;&nbsp;&nbsp;&nbsp;"Sačekajte malo, momci", predloži on, "možda postoji objašnjenje... Gase, ti si stavio određenu količinu drugog izotopa u mašinu?"
<BR>&nbsp;&nbsp;&nbsp;&nbsp;&nbsp;"Da, svakako. Nisam bio zadovoljan prošlim eksperimentom, pa sam hteo da ga ponovim."
<BR>&nbsp;&nbsp;&nbsp;&nbsp;&nbsp;Lenc klimnu glavom. "Moja krivica, gospodo", priznade on pokunjeno. "Došao sam ovamo, poremetio vam rutinu, pa ste obojica napunili mašinu. Znam da je Harper isto to uradio, video sam ga... sa izotopom-5. Žao mi je."
<BR>&nbsp;&nbsp;&nbsp;&nbsp;&nbsp;Razumevanje obasja Harperovo lice, i on pljesnu starijeg čoveka po ramenu. "Nemojte žaliti", nasmeja se on. "Možete doći kod nas u laboratoriju i smetati nam kad god poželite... Zar ne, Gase? Ovo je rešenje, doktore Lenc, to je to!"
<BR>&nbsp;&nbsp;&nbsp;&nbsp;&nbsp;"Ali", reče psihijatar, "nije vam poznato koji je izotop eksplodirao."
<BR>&nbsp;&nbsp;&nbsp;&nbsp;&nbsp;"Baš me briga", odvrati Harper. "Možda su oba. Ali, saznaćemo - posao je provaljen, uskoro ćemo ga zavrŠiti." I on srećnim pogledom pređe preko krša.
<BR>&nbsp;&nbsp;&nbsp;&nbsp;&nbsp;I pored Kingove nervoze, Lenc je odbio da daje preuranjene procene situacije. Shodno tome, kada se pojavio u Kingovoj kancelariji i rekao da je spreman da da svoje mišljenje, King je bio prijatno iznenađen. "Pa, oduševljen sam", reče on. "Sedite, doktore, sedite. Uzmite cigaru. Šta imamo?"
<BR>&nbsp;&nbsp;&nbsp;&nbsp;&nbsp;Međutim, Lenc se držao svojih poslovičnih cigareta, i odbi da požuri. "Moram najpre da zatražim još neka obaveštenja... Koliko je, na primer", upita on, "značajna energija iz vaše elektrane?"
<BR>&nbsp;&nbsp;&nbsp;&nbsp;&nbsp;King smesta shvati kuda to vodi. "Ako mislite o zatvaranju elektrane za duže od strogo ograničenig perioda, to ne dolazi u obzir."
<BR>&nbsp;&nbsp;&nbsp;&nbsp;&nbsp;"Zašto da ne? Ako su podaci koje sam dobio tačni, vaša energija predstavlja manje od trinaest odsto energije koja se koristi u ovoj zemlji."
<BR>&nbsp;&nbsp;&nbsp;&nbsp;&nbsp;"Da, to je tačno, ali takođe obezbeđujemo još trinaest procenata preko plutonijuma koji ovde proizvodimo - i niste proanalizirali šta čini tu statistiku koju ste imali u ruci. Veliki njen deo čini kućna energija, koja se dobija iz solarnih ploča postavljenih posvuda po krovovima. Drugi veliki deo je energija za pokretne puteve - to je, takođe, solarna energija. Energija koju ovde proizvodimo glavni je izvor pogonske snage za najveći deo teške industrije - čelik, plastiku, legure litijuma - sve vrste proizvodnih delatnosti. Mogli biste isto tako čoveku izvaditi srce..."
<BR>&nbsp;&nbsp;&nbsp;&nbsp;&nbsp;"Ipak, industrija hrane ne zavisi direktno od vas", bio je uporan Lenc.
<BR>&nbsp;&nbsp;&nbsp;&nbsp;&nbsp;"Ne... Hrana nije u osnovi energetska industrija - iako mi obezbeđujemo određeni procenat energije koja se koristi u njoj. Vidim kuda ciljate, i da sada nameravate da mi pokažete kako bi i transport, to jest, raspodela hrane, mogla ići bez nas. Ali, za ime Boga, doktore, ne možete ukinuti atomsku energiju a da ne napravite najveći haos koji je ova zemlja ikad videla. To je temelj čitavog našeg industrijskog sistema."
<BR>&nbsp;&nbsp;&nbsp;&nbsp;&nbsp;"Zemlja je prolazila kroz haose i ranije, pa smo i nestašicu nafte preživeli bez problema."
<BR>&nbsp;&nbsp;&nbsp;&nbsp;&nbsp;"Da, zato što su odmah, da zamene naftu, došle solarna i nuklearna energija. Ne shvatate, doktore, šta bi to značilo. To bi bilo gore od rata; u sistemu kao što je naš, sve stvari su uzajamno zavisne. Ako odjednom odsečete tešku industriju, i sve ostalo će se zaustaviti."
<BR>&nbsp;&nbsp;&nbsp;&nbsp;&nbsp;"Svejedno, bolje bi vam bilo da odbacite atomsko gorivo." Uranijumska masa bila je otopljena, sa temperaturom iznad 2400 stepeni. Masa bi se mogla razbiti u nekoliko malih kontejnera, za slučaj zatvaranja reaktora. Masa u bilo kom kontejneru bila bi premala da održi progresivno atomsko raspadanje.
<BR>&nbsp;&nbsp;&nbsp;&nbsp;&nbsp;King nevoljno pogleda staklom zaštićenu tablu kojom bi on, kao i dežurni inženjer, ako zatreba, mogli da isključe masu. "Ali, ne bih to mogao uraditi... to jest, ako bih to uradio, elektrana se ne bi zatvorila. Upravni odbor bi me jednostavno zamenio nekim ko bi pristao da radi."
<BR>&nbsp;&nbsp;&nbsp;&nbsp;&nbsp;"U pravu ste, naravno." Lenc ćutke razmotri situaciju, pa onda upita: "Možete li pozvati kola da me vrate u Čikago?"
<BR>&nbsp;&nbsp;&nbsp;&nbsp;&nbsp;"Idete, doktore?"
<BR>&nbsp;&nbsp;&nbsp;&nbsp;&nbsp;"Da." On izvadi muštiklu iz usta, i odjednom onaj njegov osmeh sasma nestade. Ponašanje mu je bilo trezveno, čak tragično. "Izuzev zatvaranja elektrane, nema rešenja vašoj muci - ama baš nikakvog!
<BR>&nbsp;&nbsp;&nbsp;&nbsp;&nbsp;Dugujem vam potpuno objašnjenje", nastavi on odmah. "Ovde ste suočeni sa uzastopnim slučajevima situacione psihoneuroze. Grubo rečeno, simptomi se manifestuju kao neuroze ili nekakvi oblici histerije. Dobar primer ovog drugog je parcijalna amnezija vašeg sekretara, Stajnkija. On bi se mogao izlečiti šok terapijom, ali to ne bi bilo baš dobro, jer, stigao je do stabilnog stanja koje ga stavlja van domena stresa koji nije izdržao.
<BR>&nbsp;&nbsp;&nbsp;&nbsp;&nbsp;Onaj drugi mladić, Harper, čija je 'potonuće' bilo neposredni razlog mog dolaska, predstavlja slučaj anksioznosti. Međutim, kada je uzrok koji je izazvao njegovu anksioznost bio uklonjen, njegovo se stanje odmah u celosti stabilizovalo. Ali, bilo bi dobro da pripazite na njegovog prijatelja, Eriksona...
<BR>&nbsp;&nbsp;&nbsp;&nbsp;&nbsp;Međutim, ovde nas više interesuju uzroci, i prevencija, situacione psihoneuroze, nego njene manifestacije. Jednostavnim rečima rečeno, situaciona psihoneuroza je opšte poznata: ukoliko čoveka uvedete u situaciju koja ga brine više nego što on to može podneti, 'pući' će, ranije ili kasnije.
<BR>&nbsp;&nbsp;&nbsp;&nbsp;&nbsp;A to je upravo ono što ovde imamo. Uzimate normalne, inteligentne mladiće, impresionirate ih činjenicom da jedna njihova pogreška, ili čak neka nesrećna okolnost van njihove kontrole, može prouzrokovati smrt sam Bog zna koliko drugih ljudi, i onda očekujete da će ostati normalni. To je smešno - nemoguće!"
<BR>&nbsp;&nbsp;&nbsp;&nbsp;&nbsp;"Ali, Boga mu, doktore! Mora postojati neko rešenje... Mora!" King ustade i poče da šeta po sobi. Lenc sa žaljenjem primeti da je King na samoj granici stanja o kome su upravo raspravljali.
<BR>&nbsp;&nbsp;&nbsp;&nbsp;&nbsp;"Ne", reče Lenc lagano. "Ne... Dopustite mi da objasnim. Ne usuđujete se da poverite kontrolu ljudima koji su neosetljivi, društveno manje svesnim ljudima. Isto tako biste mogli poveriti kontrole bezumnom idiotu. Za situacionu psihoneurozu postoje dva leka. Prvi pomaže kada psihoza potiče od pogrešne procene situacije. Taj prvi lek podrazumeva semantičko prilagođavanje, i pacijentu se pomaže da ispravno sagleda svoje okruženje. Opterećenje nestaje, jer nikad nije ni bilo pravog razloga za njega u samoj situaciji, već samo u pogrešnom značenju koje joj je pacijentov um pripisivao.
<BR>&nbsp;&nbsp;&nbsp;&nbsp;&nbsp;Drugi slučaj je kada je pacijent tačno procenio situaciju, i ustanovio da postoji opravdan razlog za zabrinutost. Njegova zabrinutost je savršeno normalna i ispravna, ali je ne može neodređeno dugo podnositi - izluđuje ga. Jedino moguće rešenje jeste da se promeni sama situacija. Dosta sam već dugo ovde, da bih se uverio da se radi upravo o takvoj situaciji. Vi, inženjeri, pravilno ste prosudili koliko je čitava stvar opasna, i to će vas, bez sumnje, sve izludeti!
<BR>&nbsp;&nbsp;&nbsp;&nbsp;&nbsp;Prema tome, jedino moguće rešenje jeste da se otarasite te svoje 'hrpe'. I to za stalno."
<BR>&nbsp;&nbsp;&nbsp;&nbsp;&nbsp;King nastavi da nervozno korača po sobi, kao da sami njeni zidovi predstavljaju kavez njegovog problema. U jednom trenutku on zastade i ponovo se obrati psihijatru. "Zar baš ništa ne postoji što bih mogao uraditi?"
<BR>&nbsp;&nbsp;&nbsp;&nbsp;&nbsp;"Ništa da biste to izlečili. Ublažili... pa, možda."
<BR>&nbsp;&nbsp;&nbsp;&nbsp;&nbsp;"Kako?"
<BR>&nbsp;&nbsp;&nbsp;&nbsp;&nbsp;"Situaciona psihoza potiče od viška adrenalina. Kada je čovek pod nervnom napetošću, njegove žlezde povećavaju lučenje adrenalina, kako bi mu pomogle da se suoči sa napetošću. Ukoliko je napetost prevelika i traje predugo, adrenalin nije primeren zadatku i čovek 'puca'. Upravo to vam se ovde dešava. Adrenalinska terapija mogla bi odložiti nervni slom, ali bi svakako ubrzala fizički slom. Ali, i to je bezbednije - sa stanovišta opšteg dobra - iako podrazumeva da morate imati gomilu fizioterapeuta!
<BR>&nbsp;&nbsp;&nbsp;&nbsp;&nbsp;Još jedna stvar mi je pala na pamet: ukoliko biste birali inženjere iz redova crkava koje praktikuju ispovedanje i pričest - to bi im produžilo vreme do nervnog sloma."
<BR>&nbsp;&nbsp;&nbsp;&nbsp;&nbsp;King je očito bio iznenađen. "Ne razumem vas."
<BR>&nbsp;&nbsp;&nbsp;&nbsp;&nbsp;"Pacijent prebacuje veći deo svojih briga na onoga kome se ispoveda; ali ih ovaj, budući da nije lično, neposredno, suočen sa datom situacijom, može lako podneti. Ipak, i to je samo ublaživač. Uveren sam da je u ovoj situaciji izvesna vrsta ludila neizbežna... Da, ima mnogo smisla u ispovedanju", nastavi on. "Ono ispunjava osnovnu ljudsku potrebu. Mislim da su baš zato rani psihoanalitičari bili tako iznenađujuće uspešni, uprkos svom ograničenom znanju." On za kratko ućuta, pa dodade: "Ako biste bili ljubazni da mi pozovete kola..."
<BR>&nbsp;&nbsp;&nbsp;&nbsp;&nbsp;"Nemate ništa više da predložite?"
<BR>&nbsp;&nbsp;&nbsp;&nbsp;&nbsp;"Nemam. Bolje ispričajte sve ovo svojim psiholozima; sve su to sposobni ljudi."
<BR>&nbsp;&nbsp;&nbsp;&nbsp;&nbsp;King pritisnu dugme i nešto reče Stajnkiju, a onda se ponovo okrenu Lencu. "Sačekaćete ovde dok vam kola ne budu spremna?"
<BR>&nbsp;&nbsp;&nbsp;&nbsp;&nbsp;Lenc pravilno oceni da King to želi i pristade.
<BR>&nbsp;&nbsp;&nbsp;&nbsp;&nbsp;U tom trenutku cev za poštu na Kingovom stolu oglasi se sa 'ping!' King uze mali beli komad plastike, vizit-kartu. Pročitavši je s iznenađenjem, on je pruži svom gostu. "Ne mogu ni da zamislim zbog čega bi me on pozivao", primeti on, i dodade: "Da li biste želeli da ga upoznate?"
<BR>&nbsp;&nbsp;&nbsp;&nbsp;&nbsp;Lenc pročita:
<BR>
<BR>&nbsp;&nbsp;&nbsp;&nbsp;&nbsp;TOMAS P. HARINGTON
<BR>&nbsp;&nbsp;&nbsp;&nbsp;&nbsp;Kapetan (matematičar)
<BR>&nbsp;&nbsp;&nbsp;&nbsp;&nbsp;Mornarica Sjedinjenih Država
<BR>&nbsp;&nbsp;&nbsp;&nbsp;&nbsp;Upravnik
<BR>&nbsp;&nbsp;&nbsp;&nbsp;&nbsp;Mornaričke opservatorije SAD
<BR>
<BR>&nbsp;&nbsp;&nbsp;&nbsp;&nbsp;"Da, već ga znam", reče on. "Biće mi vrlo drago da se ponovo sretnemo."
<BR>
<BR>&nbsp;&nbsp;&nbsp;&nbsp;&nbsp;Harington je, očito, bio čovek sa nečim na umu. Izgledao je kao da je odahnuo kada ga je Stajnki predstavio i vratio se u svoju kancelariju. Harington smesta poče da govori, okrenuvši se Lencu, koji mu je bio bliži od Kinga. "Vi ste King? Ali, doktore Lenc! Šta radite ovde?"
<BR>&nbsp;&nbsp;&nbsp;&nbsp;&nbsp;"U poseti sam", odgovori Lenc, tačno ali nepotpuno, dok su se rukovali. "Ovo je glavni nadzornik King. King - kapetan Harington."
<BR>&nbsp;&nbsp;&nbsp;&nbsp;&nbsp;"Kako ste, kapetane - drago mi je što ste došli."
<BR>&nbsp;&nbsp;&nbsp;&nbsp;&nbsp;"Čast mi je što sam ovde."
<BR>&nbsp;&nbsp;&nbsp;&nbsp;&nbsp;"Hoćete da sednete?"
<BR>&nbsp;&nbsp;&nbsp;&nbsp;&nbsp;"Hvala." On prihvati stolicu i položi torbu na ugao Kingovog stola. "Dugujem vam objašnjenje zbog čega sam vam ovako upao..."
<BR>&nbsp;&nbsp;&nbsp;&nbsp;&nbsp;"Lepo od vas što ste tu." U stvari, izrazi rutinske, učtive ljubaznosti delovale su pogubno na Kingove istanjene živce.
<BR>&nbsp;&nbsp;&nbsp;&nbsp;&nbsp;"To je vrlo ljubazno od vas, ali... Onaj sekretar, onaj koji me je uveo, da li bi bilo previše da vas zamolim da zaboravi moje ime? Znam da zvuči čudno, ali..."
<BR>&nbsp;&nbsp;&nbsp;&nbsp;&nbsp;"U redu." King je bio začuđen, ali spreman da iziđe u susret razumnoj želji uglednog kolege naučnika. On pozva Stajnkija preko međukancelarijskog vizifona i izdade mu odgovarajući nalog.
<BR>&nbsp;&nbsp;&nbsp;&nbsp;&nbsp;Lenc ustade i dade znak da namerava da pođe, pa kosimice pogleda Haringtona. "Mislim da biste želeli da se ispričate nasamo, zar ne, kapetane?"
<BR>&nbsp;&nbsp;&nbsp;&nbsp;&nbsp;King skrenu pogled sa Haringtona na Lenca, pa ponovo na Haringtona. Astronom pokaza trenutnu neodlučnost, a onda se usprotivi. "Ja nemam ništa protiv da ostanete; o tome dr King treba da odluči. U stvari", dodade on, "moglo bi biti veoma korisno da i vi sve čujete."
<BR>&nbsp;&nbsp;&nbsp;&nbsp;&nbsp;"Ne znam šta je u pitanju, kapetane", reče King, "ali, dr Lenc je ionako ovde u poverljivoj ulozi."
<BR>&nbsp;&nbsp;&nbsp;&nbsp;&nbsp;"Dobro! Onda je to sređeno... Pa, da pređemo na posao. Doktore King, upoznati ste sa Destrijevom matematikom beskonačnosti?"
<BR>&nbsp;&nbsp;&nbsp;&nbsp;&nbsp;"Svakako." Lenc izvi obrve, ali se King načini kao da to nije primetio.
<BR>&nbsp;&nbsp;&nbsp;&nbsp;&nbsp;"Da, naravno. Sećate li se teoreme šest, i međusobne transformacije jednačina trinaest i četrnaest?"
<BR>&nbsp;&nbsp;&nbsp;&nbsp;&nbsp;"Mislim da se sećam, ali, ipak, da ih još jednom pogledam." King ustade i krenu ka polici sa knjigama, ali ga Harington zaustavi pokretom ruke.
<BR>&nbsp;&nbsp;&nbsp;&nbsp;&nbsp;"Nemojte se mučiti. Ovde su mi." On izvadi ključ, otključa torbu i izvadi veliku, iskupusanu svesku. "Evo. Pogledajte i vi, dr Lenc. Jeste li upoznati sa ovim razvojem?"
<BR>&nbsp;&nbsp;&nbsp;&nbsp;&nbsp;Lenc potvrdno klimnu glavom. "Imao sam prilike da ga pogledam."
<BR>&nbsp;&nbsp;&nbsp;&nbsp;&nbsp;"Dobro... Mislim da je jasno da je veza između trinaestice i četrnaestice ključ čitave stvari. Pa, ta promena izgleda savršeno ispravna - i jeste, u nekim delovima. Ali, pretpostavite da je proširimo, tako da prikazuje svako moguće stanje materije, svaki mogući tok događaja."
<BR>&nbsp;&nbsp;&nbsp;&nbsp;&nbsp;On okrenu stranu i pokaza im iste te dve jednačine, razbijene u devet povezanih jednačina. Pri tom pokaza prstom na jednu skupinu matematičkih simbola. "Vidite li ovo? Shvatate li šta to znači" On im se uzbuđeno zagleda u lica.
<BR>&nbsp;&nbsp;&nbsp;&nbsp;&nbsp;King ih stade proučavati, dok su mu se usne pokretale. "Da... mislim da shvatam. Čudno... nikad ih nisam ovako posmatrao - a izučavao sam ove jednačine sve dok nisam počeo da ih sanjam." On se okrenu Lencu. "Slažete li se, doktore?"
<BR>&nbsp;&nbsp;&nbsp;&nbsp;&nbsp;Lenc lagano klimnu glavom. "Da... Da, moglo bi se reći."
<BR>&nbsp;&nbsp;&nbsp;&nbsp;&nbsp;Harington je trebalo da bude zadovoljan; ipak, nije bio. "Nadao sam se da ćete mi reći da sam pogrešio", reče on skoro tužno, "ali, plašim se da tu više nema mesta sumnji. Dr Destri je iskoristio pretpostavku koja važi u molarnoj fizici, ali koja nema nikakvog značenja u atomskoj fizici. Pretpostavljam da shvatate šta to znači, dr King?"
<BR>&nbsp;&nbsp;&nbsp;&nbsp;&nbsp;Kingov glas pređe u suvi šapat. "Da", reče on, "da... To znači da, ukoliko Bomba eksplodira, moramo pretpostaviti da će sve odjednom eksplodirati, a ne kao što je Destri predvideo... I neka je Bog na pomoći ljudskoj rasi!"
<BR>
<BR>&nbsp;&nbsp;&nbsp;&nbsp;&nbsp;U tišini koja je usledila, kapetan Harington pročisti grlo. "Glavni nadzorniče", nastavi on, "ne bih ni došao ovamo da je u pitanju samo neslaganje u tumačenju jednog teorijskog problema..."
<BR>&nbsp;&nbsp;&nbsp;&nbsp;&nbsp;"Imate još nešto?"
<BR>&nbsp;&nbsp;&nbsp;&nbsp;&nbsp;"I da i ne. Vi verovatno smatrate da je Mornarička opservatorija isključivo zauzeta efemeridama i merenjima plime i oseke. Na neki način, to bi bilo ispravno - ali, ipak, nalazimo vremena da se posvetimo i istraživanjima. Predmet mog posebnog zanimanja oduvek je bila lunarna teorija.
<BR>&nbsp;&nbsp;&nbsp;&nbsp;&nbsp;Ne mislim na lunarnu balistiku", nastavi on. "Mislim na mnogo interesantniji problem njenog nastanka i istorije, problem sa kojim se nosio i Darvin u mlađim godinama, kao i moj poznati prethodnik, kapetan T. Dž. Dž. Si. Mislim da je očigledno da svaka teorija o nastanku i istoriji Meseca mora uzeti u obzir i njegove spoljašnje karakteristike - pogotovo planine i kratere koji mu daju onaj njegov poseban izgled."
<BR>&nbsp;&nbsp;&nbsp;&nbsp;&nbsp;On zastade za trenutak, i King se ubaci. "Samo nešto, kapetane... Možda sam glup, ili sam nešto propustio, ali... Ima li lunarna teorija veze sa onim o čemu smo maločas raspravljali?"
<BR>&nbsp;&nbsp;&nbsp;&nbsp;&nbsp;"Sačekajte samo malo, dr King", izvini se Harington. "Ima veze... U stvari, plašim se da ima veze... ali, prethodno bih vam sve izložio, pre donošenja zaključaka." Za trenutak zavlada tišina, a onda on nastavi. "Iako imamo običaj da govorimo o Mesečevim 'kraterima', poznato nam je da to nisu vulkanski krateri. I, na prvi pogled, oni ne slede pravila zemaljskih vulkana, ni u izgledu ni u rasporedu; i tek je 1952. Ruter, svojom studijom o dinamici vulkanologije, dokazao da krateri na Mesecu nisu mogli nastati vulkanskim eksplozijama.
<BR>&nbsp;&nbsp;&nbsp;&nbsp;&nbsp;Tako je teorija bombardovanja ostala kao najjednostavnija hipoteza. Na prvi pogled izgleda smisleno; samo nekoliko minuta provedenih u bacanju oblutaka u blato svakoga će uveriti da su mesečevi krateri mogli nastati od meteorskih udara.
<BR>&nbsp;&nbsp;&nbsp;&nbsp;&nbsp;Ipak, ima teškoća. Ako je Mesec bio stalno tako bombardovan, zbog čega i sa Zemljom nije isti slučaj? Ne znam da li uopšte treba pominjati da Zemljina atmosfera ni u kom slučaju n bi zaustavila meteore mase poput onih koji su uobličili kratere kao što su Endimion ili Platon. A ako su padali kada je Mesec već bio mrtav svet, a Zemlja još dovoljno mlada da izmeni svoje lice i ukloni znakove bombardovanja, zbog čega su meteori gotovo u potpunosti izbegavali velike suve basene koje nazivamo morima?
<BR>&nbsp;&nbsp;&nbsp;&nbsp;&nbsp;Da skratim: podatke i matematičke proračune naći ćete izvedene iz podataka u mojim beleškama. Postoji još jedna ozbiljna smetnja u vezi sa teorijom meteora: velike rasekline koje se iz Tihoa protežu preko skoro čitave površine Meseca. Zbog njih Mesec podseća na kristalnu loptu po kojom kao da je neko udario čekićem, te se udar spolja čini očiglednim; pa ipak, ima problema. Masa koja je udarila Mesec - naš hipotetički meteor - morala bi biti manja od sadašnjeg kratera Tiho, ali sa dovoljnom masom i brzinom da čitava planeta 'napukne'.
<BR>&nbsp;&nbsp;&nbsp;&nbsp;&nbsp;Proverite i sami - ili je to bio komadić jezgra neke patuljaste zvezde ili brzina kakva nikad nije bila uočena u našem sistemu. To jeste zamislivo, premda pomalo nepouzdano objašnjenje."
<BR>&nbsp;&nbsp;&nbsp;&nbsp;&nbsp;On se okrenu Kingu. "Doktore, da li vam pada na pamet bilo šta što bi moglo objasniti pojave kao što je Tiho?"
<BR>&nbsp;&nbsp;&nbsp;&nbsp;&nbsp;Upravnik steže naslon svoje stolice, pa pogleda u svoje dlanove. Potom izvuče maramicu i obrisa ih. "Samo nastavite", reče on, skoro nečujnim glasom.
<BR>&nbsp;&nbsp;&nbsp;&nbsp;&nbsp;"U redu, onda..." Harington izvadi iz torbe veliku fotografiju Meseca - predivan portret punog Meseca načinjen kod Lika. "Želim da zamislite Mesec kakav je bio u prošlosti. Mračna područja koje nazivamo 'morima' u stvari su okeani: poseduju atmosferu, možda gas teži od kiseonika i azota, ali, ipak, aktivan gas, sposoban da održava neki oblik života.
<BR>&nbsp;&nbsp;&nbsp;&nbsp;&nbsp;Jer ovo je nastanjena planeta, nastanjena inteligentnim bićima - bićima sposobnim da otkriju atomsku energiju i da je koriste!"
<BR>&nbsp;&nbsp;&nbsp;&nbsp;&nbsp;On pokaza na fotografiji, blizu južnog kraja, krečnobeli krug Tihoa, sa njegovim blistavim, neverovatnim, hiljadu milja dugim raseklinama koje su se rasprostirale, gotovo izletale iz njega. "Evo ovde... ovde u Tihou bio je smešten njihov glavni nuklearni reaktor." On pomeri prst bliže ekvatoru, i malo istočno od meridijana - do tačke gde su se spajale tri velika mračna područja - Mare Nubium, Mare Imbrium, Oceanus Procellarum - i odabra dve najsvetlije mrlje, takođe okružene zrakastim raseklinama, ali kraćim, manje razaznatljivim i talasastim. "A ovde na Koperniku i Kepleru, na ostrvima, nalazile su se sekundarne elektrane."
<BR>&nbsp;&nbsp;&nbsp;&nbsp;&nbsp;On za trenutak zastade, pa trezveno nastavi. "Možda su znali kolika je opasnost, ali su toliko očajnički želeli energiju da su bili spremni da stave na kocku i samo postojanje svoje rase. Možda su prenebregli zastrašujuće mogućnosti svojih malih mašina, ili su ih možda matematičari uveravali da se ništa neće desiti.
<BR>&nbsp;&nbsp;&nbsp;&nbsp;&nbsp;Međutim, nikada nećemo saznati... niko neće saznati. Jer, sve je eksplodiralo i uništilo ih - kao i njihovu planetu.
<BR>&nbsp;&nbsp;&nbsp;&nbsp;&nbsp;Otišli su u oblaku gasa, koji je zatim nestao u svemiru. Možda je on uzrokovao lančanu reakciju u atmosferi. Otkinuli su se i veliki delovi planetne kore. Možda su i neki od njih nestali u svemiru; ali, svi koji nisu dostigli potrebnu brzinu ubrzo su ponovo pali na površinu i uobličili velike prstenaste kratere u tlu.
<BR>&nbsp;&nbsp;&nbsp;&nbsp;&nbsp;Okeani su ublažili udarce, i samo su najveći komadi krhotina uspeli da, probijajući se kroz vodu, obrazuju kratere. Možda je neki oblik života uspeo da se održai u morskim dubinama. Ipak, ako se to i desilo, bio je osuđen na smrt - jer voda, nezaštićena atmosferskim pritiskom, nije mogla ostati u tečnom stanju i vremenom je isparila u svemir. Tako lišena krvi, planeta je umrla - a razlog je bilo samoubistvo!"
<BR>&nbsp;&nbsp;&nbsp;&nbsp;&nbsp;On pogleda ozbiljne oči svojih utihnulih slušalaca, gotovo ih preklinjući. "Gospodo, ovo je, i sam shvatam, samo pretpostavka... Samo teorija, san, košmar... Ali, držalo me je budnim toliko noći, da sam morao doći da vam sve ispričam i proverim da li čitavu stvar posmatrate na isti način kao i ja. Što se tiče fizičkog dela, sve je u beleškama. Proverite ih... a ja ću se za to vreme moliti da nađete neku grešku! Ali, to je jedina lunarna teorija koju sam ispitivao i jedina koja uključuje sve poznate podatke i sve ih objašnjava."
<BR>&nbsp;&nbsp;&nbsp;&nbsp;&nbsp;Izgledalo je kao da je završio; a onda se Lenc oglasi. "Pretpostavite, kapetane, pretpostavite da proverimo vaše beleške i da ne nađemo grešku... Šta onda?"
<BR>&nbsp;&nbsp;&nbsp;&nbsp;&nbsp;Harington raširi ruke. "Došao sam ovamo da upravo to ustanovim!"
<BR>&nbsp;&nbsp;&nbsp;&nbsp;&nbsp;Iako Lenc beše postavio pitanje, Harington je odgovor uputio Kingu. Upravnik podiže pogled. Pogled mu su srete sa astronomovim, i on zadrhta i ponovo ga spusti. "Ništa se ne može učiniti", reče on bezbojnim glasom, "baš ništa."
<BR>&nbsp;&nbsp;&nbsp;&nbsp;&nbsp;Harington ga zapanjeno pogleda. "Ali, za ime Boga, čoveče!" eksplodira on. "Zar ne uviđate? To atomsko gorivo mora se ukloniti... odmah!"
<BR>&nbsp;&nbsp;&nbsp;&nbsp;&nbsp;"Smirite se, kapetane." Lencov miran glas je delovao kao hladan tuš. "I ne budite tako grubi sa jadnim Kingom - njega to zabrinjava čak i više nego vas. Ono što je hteo da kaže jeste sledeće: mi nismo suočeni sa fizičkim problemom, već sa političkom i ekonomskom situacijom. Postavimo to ovako: King ne može zatvoriti reaktor, kao što ni seljak sa vinogradom na padinama Vezuva ne može napustiti svoje imanje, i upropastiti svoju porodicu samo zato što će tu jednog dana doći do erupcije.
<BR>&nbsp;&nbsp;&nbsp;&nbsp;&nbsp;King nije vlasnik ovog reaktora; on je samo upravnik. Ako ga zatvori protivno željama zakonskih vlasnika, oni će ga jednostavno otpustiti i naći nekig prilagodljivijeg. Ne, moramo ubediti vlasnike."
<BR>&nbsp;&nbsp;&nbsp;&nbsp;&nbsp;"Predsednik bi to mogao", predloži Harington. "Mogao bih otići Predsedniku..."
<BR>&nbsp;&nbsp;&nbsp;&nbsp;&nbsp;"Bez sumnje biste mogli, preko svog ministarstva. I mogli biste ga ubediti. Ali, šta on tu može?"
<BR>&nbsp;&nbsp;&nbsp;&nbsp;&nbsp;"Kako da ne može. On je Predsednik!"
<BR>&nbsp;&nbsp;&nbsp;&nbsp;&nbsp;"Samo trenutak. Vi ste šef Mornaričke opservatorije... Recimo da uzmete čekić i pokušate da razbijete teleskop - koliko biste daleko stigli?"
<BR>&nbsp;&nbsp;&nbsp;&nbsp;&nbsp;"Ne baš daleko", složi se Hariman. "Čuvamo ga prilično pomno."
<BR>&nbsp;&nbsp;&nbsp;&nbsp;&nbsp;"Ni Predsednik ne može da presuđuje." Lenc nije odustajao. "On nije suvereni monarh. Ako, bez odgovarajućeg zakonskog postupka, zatvori ovu elektranu, federalni sud će ga srediti. Priznajem da Kongres nije bespomoćan, pošto Komisija za atomsku energiju prima naređenja od njega; ali... ali, da li biste makar i pokušali da kongresnom komitetu održite predavanje o mehanizmu beskonačnosti?"
<BR>&nbsp;&nbsp;&nbsp;&nbsp;&nbsp;Harington ovo spremno dočeka. "Ipak, postoji i drugi način", reče on. "Kongres je podložan javnom mnenju. Ono što treba uraditi jeste ubediti javnost da reaktor predstavlja opasnost za sve. To bi se moglo postići i bez zadiranja u višu matematiku."
<BR>&nbsp;&nbsp;&nbsp;&nbsp;&nbsp;"Svakako da bi moglo", složi se Lenc. "Mogli biste to objaviti u medijima i sve ih na smrt preplašiti. Mogli biste stvoriti najveću paniku koju je ova otkačena zemlja ikad doživela. Ne, hvala. Ja bih, prvi, radije rizikovao da svi budemo tiho pobijeni, nego da stvorim masovnu psihozu koja bi uništila kulturu koju gradimo. Mislim da su jedne Lude godine bile dovoljne."
<BR>&nbsp;&nbsp;&nbsp;&nbsp;&nbsp;"Pa onda, šta predlažete?"
<BR>&nbsp;&nbsp;&nbsp;&nbsp;&nbsp;"Sve što vidim je tračak nade", odgovori Lenc, kratko razmislivši. "Moramo uticati na vlasnike i pokušati da im nešto utuvimo u te njihove glave."
<BR>&nbsp;&nbsp;&nbsp;&nbsp;&nbsp;King, koji je uprkos svojoj iscrpljenosti pažljivo pratio razgovor, prekide ih jednom primedbom. "A kako biste to izveli?"
<BR>&nbsp;&nbsp;&nbsp;&nbsp;&nbsp;"Ne znam", priznade Lenc. "Moraću da razmislim. Ipak, to mi se čini najrealnijim. Ukoliko zakažemo, uvek se možemo vratiti na Haringtonovu zamisao da sve obnarodujemo - ne insistiram da svet počini samoubistvo da bi zadovoljio moje procene."
<BR>&nbsp;&nbsp;&nbsp;&nbsp;&nbsp;Harington pogleda na svoj glomazni sat - i zviznu. "Bože", uzviknu on, "zadržao sam se previše! Trebalo bi da zvanično budem u opservatoriji u Flagstafu."
<BR>&nbsp;&nbsp;&nbsp;&nbsp;&nbsp;King gotovo automatski pogleda vreme na kapetanovom satu. "Ali, nemoguće je da je tako kasno", usprotivi se on. Harington je na trenutak izgledao zbunjeno, a onda se nasmeja.
<BR>&nbsp;&nbsp;&nbsp;&nbsp;&nbsp;"I nije - još dva sata. Mi smo u zoni +7, a ovaj sat pokazuje zonu +5 - usklađen je radio-vezom sa glavnim časovnikom u Vašingtonu."
<BR>&nbsp;&nbsp;&nbsp;&nbsp;&nbsp;"Rekli ste... usklađen radio-vezom?"
<BR>&nbsp;&nbsp;&nbsp;&nbsp;&nbsp;"Da. Pametno, zar ne?" On im pokaza svoj sat. "Zovem ga telehronometar; jedini je svoje vrste. Moj nećak mi ga je načinio. Bistar momak. Daleko će dogurati. To jest" - lice mu se smrknu, kao da je već i samo, maleno skretanje sa teme poslužilo da naglasi tragediju koja je visila u vazduhu - "ukoliko bilo ko od nas poživi toliko!"
<BR>&nbsp;&nbsp;&nbsp;&nbsp;&nbsp;Signalna lampica na Kingovom stolu se upali, i Stajnkijevo lice se pojavi na ekranu komunikatora. King mu nešto odgovori, pa reče: "Kola su vam spremna, doktore Lenc."
<BR>&nbsp;&nbsp;&nbsp;&nbsp;&nbsp;"Neka ih uzme kapetan Harington."
<BR>&nbsp;&nbsp;&nbsp;&nbsp;&nbsp;"Znači, ne vraćate se u Čikago?"
<BR>&nbsp;&nbsp;&nbsp;&nbsp;&nbsp;"Ne. Situacija se promenila. Ako sam vam potreban, muvaću se unaokolo."
<BR>
<BR>&nbsp;&nbsp;&nbsp;&nbsp;&nbsp;Sledećeg petka Stajnki uvede Lenca u Kingovu kancelariju. King je izgledao skoro srećno dok su se rukovali. "Kada ste stigli, doktore? Očekivao sam vas tek kroz jedan sat."
<BR>&nbsp;&nbsp;&nbsp;&nbsp;&nbsp;"Ovog časa. Uzeo sam taksi, umesto da čekam šatl."
<BR>&nbsp;&nbsp;&nbsp;&nbsp;&nbsp;"Jeste li uspeli?" upita King.
<BR>&nbsp;&nbsp;&nbsp;&nbsp;&nbsp;"Nisam. Odgovor je isti, koji su i vama dali... 'Kompaniju su mnogi nezavisni stručnjaci uverili da su Destrijevi proračuni tačni i ona ne vidi razloga da stvara histeriju među svojim službenicima'."
<BR>&nbsp;&nbsp;&nbsp;&nbsp;&nbsp;King zadobova prstima po stolu, odsutna pogleda, pa se ponovo zagleda u Lenca. "Smatrate li da su u pravu?"
<BR>&nbsp;&nbsp;&nbsp;&nbsp;&nbsp;"Kako to mislite?"
<BR>&nbsp;&nbsp;&nbsp;&nbsp;&nbsp;"Da li je moguće da smo sva trojica, vi, Harington i ja, pomalo skrenuli... mislim, mentalno?"
<BR>&nbsp;&nbsp;&nbsp;&nbsp;&nbsp;"Ne, ne mislim."
<BR>&nbsp;&nbsp;&nbsp;&nbsp;&nbsp;"Jeste li sigurni?"
<BR>&nbsp;&nbsp;&nbsp;&nbsp;&nbsp;"Da. I sam sam potražio nekoliko odvojenih naučnika, koji ne rade za Kompaniju, i dao im da provere Haringtonov rad. U redu je." Lenc, međutim, nije spomenuo da je to uradio delom zato što nije bio siguran u Kingovu trenutnu mentalnu stabilnost.
<BR>&nbsp;&nbsp;&nbsp;&nbsp;&nbsp;King sede, izvi se i pritisnu dugme. "Pokušaću još jednom", objasni on, "da vidim da li mogu uplašiti Diksona. Stajnki", reče on u komunikator, "daj mi gospodina Diksona na ekran."
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;Za otprilike dva minuta ekran vizifona ožive i otkri crte predsednika Kompanije, Diksona. Nije se nalazio u svojoj kancelariji, već u prostoriji za sastanke u Džersi Sitiju. "Da?" upita on. "Šta je bilo, glavni nadzorniče?" Ponašanje mu je bilo istovremeno i razdražljivo i ljubazno.
<BR>&nbsp;&nbsp;&nbsp;&nbsp;&nbsp;"Gospodine Dikson", poče King, "zvao sam vas da bi vam predstavio ozbiljnost postupaka Kompanije. Garantujem vam svojom naučničkom reputacijom da je Harington u potpunosti dokazao da..."
<BR>&nbsp;&nbsp;&nbsp;&nbsp;&nbsp;"Ah, to? Gospodine King, mislio sam da ste shvatili da je to završena stvar."
<BR>&nbsp;&nbsp;&nbsp;&nbsp;&nbsp;"Ali, gospodine Dikson..."
<BR>&nbsp;&nbsp;&nbsp;&nbsp;&nbsp;"Nadzorniče, molim vas! Da ima nekog opravdanog razloga za strah - mislite li da bih oklevao? I ja, znate, imam decu i unučiće."
<BR>&nbsp;&nbsp;&nbsp;&nbsp;&nbsp;"Upravo zato..."
<BR>&nbsp;&nbsp;&nbsp;&nbsp;&nbsp;"Mi pokušavamo da mudro vodimo poslove Kompanije... u korist javnosti. Ali, imamo i drugih odgovornosti. Postoje stotine hiljada malih deoničara koji očekuju da opravdamo njihovo ulaganje. Ne možete očekivati od nas da zatvorimo milijardersku korporaciju samo zato što ste vi uzeli da se bavite astrologijom. Lunarna teorija!" On šmrknu.
<BR>&nbsp;&nbsp;&nbsp;&nbsp;&nbsp;"U redu, gospodine predsedniče." Kingov ton je bio krut.
<BR>&nbsp;&nbsp;&nbsp;&nbsp;&nbsp;"Nemojte to primati k srcu, gospodine King. Drago mi je što ste zvali... Uprava je sazvala poseban sastanak. Odlučili su da prihvate vašu mirovinu - sa punom platom, naravno."
<BR>&nbsp;&nbsp;&nbsp;&nbsp;&nbsp;"Nisam tražio mirovinu!"
<BR>&nbsp;&nbsp;&nbsp;&nbsp;&nbsp;"Znam, gospodine King, ali Uprava smatra da..."
<BR>&nbsp;&nbsp;&nbsp;&nbsp;&nbsp;"Razumem. Zbogom!"
<BR>&nbsp;&nbsp;&nbsp;&nbsp;&nbsp;"Gospodine King..."
<BR>&nbsp;&nbsp;&nbsp;&nbsp;&nbsp;"Zbogom!" On isključi vizifon i okrenu se Lencu. "'Sa punom platom'", ponovi on, "kojom se mogu služiti kako hoću do kraja života - srećan kao čovek u mrtvačnici!"
<BR>&nbsp;&nbsp;&nbsp;&nbsp;&nbsp;"Baš tako", složi se Lenc. "Pa, pokušali smo na naš način. Pretpostavljam da bi sada trebalo da nazovemo Haringtona, pa neka on pokuša sa političkim i javnim sredstvima."
<BR>&nbsp;&nbsp;&nbsp;&nbsp;&nbsp;"Pretpostavljam", odvrati King odsutno. "Hoćete li se sada vratiti u Čikago?"
<BR>&nbsp;&nbsp;&nbsp;&nbsp;&nbsp;"Neću..." odgovori Lenc. "Neću... Mislim da ću sačekati šatl za Los Anđeles i uzeti večernji let za Antipode."
<BR>&nbsp;&nbsp;&nbsp;&nbsp;&nbsp;King je izgledao iznenađen, ali ništa ne reče. Lenc, međutim, odgovori na nepostavljeno pitanje. "Možda će neki od nas na drugoj strani planete preživeti. Uradio sam ovde sve što sam mogao. Radije bih bio živ ovčar u Australiji nego mrtav psihijatar u Čikagu."
<BR>&nbsp;&nbsp;&nbsp;&nbsp;&nbsp;King klimnu glavom. "To je zdravorazumski stav. Za dva centa, otarasio bi se tog goriva i otišao sa vama."
<BR>&nbsp;&nbsp;&nbsp;&nbsp;&nbsp;"Ne radi se, prijatelju, o zdravom razumu; konj bi otrčao nazad u zapaljenu štalu, što je tačno suprotno onome što ja nameravam da učinim. Ali, zaista, zašto vi to stvarno ne biste učinili i pošli sa mnom? Ako to uradite, pomoći ćete Haringtonu da ih na smrt preplaši."
<BR>&nbsp;&nbsp;&nbsp;&nbsp;&nbsp;"Mislim da ću to stvarno i učiniti!"
<BR>&nbsp;&nbsp;&nbsp;&nbsp;&nbsp;Stajnkijevo lice se ponovo pojavi na ekranu. "Šefe, Harper i Erikson su ovde."
<BR>&nbsp;&nbsp;&nbsp;&nbsp;&nbsp;"Zauzet sam."
<BR>&nbsp;&nbsp;&nbsp;&nbsp;&nbsp;"Kažu da je izuzetno hitno."
<BR>&nbsp;&nbsp;&nbsp;&nbsp;&nbsp;"Oh, u redu", složi se King umornim glasom, "uvedi ih. Nije važno."
<BR>&nbsp;&nbsp;&nbsp;&nbsp;&nbsp;Oni uleteše, Harper prvi, i odmah poče da govori, nesvestan raspoloženja glavnog nadzornika. "Imamo ga, šefe, imamo ga! I sve se slaže - do n-te decimale!"
<BR>&nbsp;&nbsp;&nbsp;&nbsp;&nbsp;"Šta imate? Govorite normalno."
<BR>&nbsp;&nbsp;&nbsp;&nbsp;&nbsp;Harper se nasmeši. Uživao je u svom trenutku trijumfa, produžavajući ga koliko je mogao. "Šefe, sećate li se kada sam vas pre nekoliko nedelja zamolio za dodatno finansiranje - a nisam vam rekao kako nameravam da potrošim novac?"
<BR>&nbsp;&nbsp;&nbsp;&nbsp;&nbsp;"Da. Hajde... pređite na stvar."
<BR>&nbsp;&nbsp;&nbsp;&nbsp;&nbsp;"Najpre ste se bunili, ali ste konačno prihvatili. Sećate se? Pa, imamo nešto da vam pokažemo, spakovano sve sa mašnicom. To je najveći napredak u domenu radioaktivnosti, još otkako je Han razbio jezgro. Atomsko gorivo, šefe, atomsko gorivo, bezbedno, koncentrovano i moguće ga je kontrolisati. Pogodno za rakete, elektrane, za bilo šta za šta ga želite upotrebiti."
<BR>&nbsp;&nbsp;&nbsp;&nbsp;&nbsp;King po prvi put pokaza zainteresovanost. "Mislite na izvor energije koji ne zahteva 'hrpu'?"
<BR>&nbsp;&nbsp;&nbsp;&nbsp;&nbsp;"Ne, nisam to rekao. Koristite 'hrpu' da biste napravili gorivo, ali onda koristite gorivo bilo gde i bilo kako, sa oko devedeset dva procenta povraćaja energije. Ali, ako želite, možete i preskočiti delove postupka."
<BR>&nbsp;&nbsp;&nbsp;&nbsp;&nbsp;Kingova prva, očajnička nada da je našao rešenje svog problema izblede i on se namršti. "Nastavite. Recite mi sve o tome."
<BR>&nbsp;&nbsp;&nbsp;&nbsp;&nbsp;"Pa... stvar je u veštačkim radioaktivnim supstancama. Malo pre nego što sam zatražio ono specijalno finansiranje, Erikson i ja - dr Lenc je tu takođe imao udela", napomenu on, klimnuvši glavom psihijatru, "Erikson i ja našli smo dva izotopa koji su izgledali uzajamno antagoni. To jest, kada smo ih doveli u blizinu, oni su odjednom oslobodili latentnu energiju - sve je otišlo dođavola. Ono što je bitno jeste da smo koristili samo trunku od svakog - reakcija nije zahtevala veliku masu da bi se održala."
<BR>&nbsp;&nbsp;&nbsp;&nbsp;&nbsp;"Ne shvatam", reče King, "kako to..."
<BR>&nbsp;&nbsp;&nbsp;&nbsp;&nbsp;"Ni mi, baš sasvim - ali, radi. Držali smo to u tajnosti dok nismo bili sigurni. Proverili smo sve ponovo i našli još desetak drugih goriva. Verovatno ćemo moći da prekrojimo goriva za sve moguće svrhe. Pa, evo ga." Harper predade Kingu ukoričenu gomilu prekucanih beležaka koje je nosio pod miškom. "To je vaš primerak. Pregledajte ga."
<BR>&nbsp;&nbsp;&nbsp;&nbsp;&nbsp;King poče da pregleda beleške. Lenc mu se pridruži, posle kratkog pogleda koji je značio tihi zahtev za dopuštenje i na koji je Erikson glasno odgovorio: "Naravno, doktore."
<BR>&nbsp;&nbsp;&nbsp;&nbsp;&nbsp;Dok je King čitao, opterećeni upravnik u njemu ga napusti. Njegova dominantna ličnost - naučnik - preuze vodeću ulogu. Uživao je u obuzdanoj, cerebralnoj ekstazi bezličnog tragača za apsolutnom istinom. Osećanja koja su se taložila, uobličavala su zadovoljstvo zahvaljujući samo hladnom plamenu pojačane moždane aktivnosti. Neko vreme, pri tom, bio je sasvim pribran - pribraniji nego što to većina ljudi uspeva da bude.
<BR>&nbsp;&nbsp;&nbsp;&nbsp;&nbsp;Neko vreme samo bi se začulo povremeno gunđanje, zvuk okretanja stranice, odobravanje.
<BR>&nbsp;&nbsp;&nbsp;&nbsp;&nbsp;"Funkcioniše", reče on najzad. "Uspeli ste, momci. Sjajno je: ponosim se vama."
<BR>&nbsp;&nbsp;&nbsp;&nbsp;&nbsp;Erikson pocrvene i proguta knedlu. Harperova sitna, napeta figura se naježi, kao terijer koji je primio pohvalu. "Hvala vam, šefe. To nam znači više nego Nobelova nagrada."
<BR>&nbsp;&nbsp;&nbsp;&nbsp;&nbsp;"Mislim da ćete je verovatno dobiti. Ali..." Ponos mu odjednom izblede iz očiju. "Ali, neću povodom ovoga ništa preduzeti."
<BR>&nbsp;&nbsp;&nbsp;&nbsp;&nbsp;"Zašto ne, šefe?" Harperov glas odavao je zbunjenost.
<BR>&nbsp;&nbsp;&nbsp;&nbsp;&nbsp;"Povlačim se. Moj naslednik će preuzeti sve ovo u bliskoj budućnosti; ovo je prevelika stvar, da bi se počinjala pred smenu u administraciji."
<BR>&nbsp;&nbsp;&nbsp;&nbsp;&nbsp;"Povlačite se! Zašto?"
<BR>&nbsp;&nbsp;&nbsp;&nbsp;&nbsp;"Iz istog razloga zbog koga sam tebe skinuo sa straže - bar, vlasnici tako misle."
<BR>&nbsp;&nbsp;&nbsp;&nbsp;&nbsp;"Ali, to je besmislica! Bili ste u pravu što ste to uradili; počinjao sam da se gubim. Ali, vi ste nešto drugo - svi zavisimo od vas."
<BR>&nbsp;&nbsp;&nbsp;&nbsp;&nbsp;"Hvala vam, Kale - ali, stvari tako stoje... Ništa se ne može uraditi." On se okrenu Lencu. "Mislim da je ovo poslednja ironija - ono što je bilo potrebno da se sve pretvori u farsu", dodade on gorko. "Ovo je nešto zaista veliko, veće nego što u ovom trenutku možemo i pretpostaviti - i ja to moram propustiti."
<BR>&nbsp;&nbsp;&nbsp;&nbsp;&nbsp;"Pa", reče Harper, "možda možemo nešto uraditi po tom pitanju!" On priđe Kingovom stolu i zgrabi rukopis. "Ili vi upravljate korišćenjem ovoga, ili Kompanija može nastaviti i bez našeg otkrića!" zaključi Erikson ratoborno.
<BR>&nbsp;&nbsp;&nbsp;&nbsp;&nbsp;"Samo trenutak", umeša se Lenc. "Dr Harper... Jeste li već dobili upotrebljivo raketno gorivo?"
<BR>&nbsp;&nbsp;&nbsp;&nbsp;&nbsp;"Upravo to sam i rekao. Imamo ga u rukama."
<BR>&nbsp;&nbsp;&nbsp;&nbsp;&nbsp;"Gorivo dovoljno za bekstvo?" Razumeli su njegov žargon - gorivo koje će osloboditi raketu gravitacionog privlačenja.
<BR>&nbsp;&nbsp;&nbsp;&nbsp;&nbsp;"Svakako. Možete uzeti bilo koju kliper raketu, malo je preurediti i doručkovati na Mesecu."
<BR>&nbsp;&nbsp;&nbsp;&nbsp;&nbsp;"Sjajno. Sada me pratite..." On uze list papira od Kinga i poče da piše. Gledali su ga sa začuđenim nestrpljenjem. Žustro je nastavio još nekoliko minuta, zastajući samo za poneki trenutak. Najzad dovrši i predad papir Kingu. "Rešite!" reče on.
<BR>&nbsp;&nbsp;&nbsp;&nbsp;&nbsp;King prouči papir. Lenc beše pridodao simbole velikom broju faktora, od kojih su neki bili socijalni, neki psihološki, neki fizički, a neki ekonomski. Sve ih je međusobno povezao, koristeći simbole logičke matematike. King je bio upućen u paramatematičke operacije izražene simbolima, ali nije bio navikao na njih kao na simbole i operacije matematičke fizike. Preturao je po jednačinama, nesvesno pomerajući usne u tihom mrmoru.
<BR>&nbsp;&nbsp;&nbsp;&nbsp;&nbsp;Prihvatio je olovku od Lenca, i završio rešenje. Zahtevalo je još nekoliko redova i još nekoliko jednačina pre nego što su se skratile, ili uprostile u konačan odgovor.
<BR>&nbsp;&nbsp;&nbsp;&nbsp;&nbsp;Zurio je u ovaj odgovor dok mu se zbunjenost pretvarala u shvatanje i oduševljenje.
<BR>&nbsp;&nbsp;&nbsp;&nbsp;&nbsp;On podiže glavu. "Eriksone! Harpere!" uzviknu on. "Uzećemo vaše novo gorivo, izmeniti jednu veliku raketu, staviti 'hrpu' u nju i izbaciti je u orbitu oko Zemlje, u svemir. Tamo ćemo je koristiti da pravimo još goriva, bezbednog goriva, za upotrebu na Zemlji, sa opasnošću od Bombe samo za inženjere u smeni!"
<BR>
<BR>&nbsp;&nbsp;&nbsp;&nbsp;&nbsp;Nije bilo aplauza. To nije bila takva vrsta ideje: umovi su im se nosili sa složenim posledicama svega toga.
<BR>&nbsp;&nbsp;&nbsp;&nbsp;&nbsp;"Ali, šefe", progovori konačno Harper, "šta je sa vašom mirovinom? Još uvek ne pristajemo na to."
<BR>&nbsp;&nbsp;&nbsp;&nbsp;&nbsp;"Ne brinite", ohrabri ga King. "Sve je ovde, u ovim jednačinama, vas dvojica, Lenc, ja, Uprava - i sve što treba uraditi da postignemo naše ciljeve."
<BR>&nbsp;&nbsp;&nbsp;&nbsp;&nbsp;"Sve, izuzev vremena", upozori ga Lenc.
<BR>&nbsp;&nbsp;&nbsp;&nbsp;&nbsp;"Ha?"
<BR>&nbsp;&nbsp;&nbsp;&nbsp;&nbsp;"Primetićete da se vreme u jednačini izražava kao neodređena promenljiva."
<BR>&nbsp;&nbsp;&nbsp;&nbsp;&nbsp;"Da... da, naravno. To je rizik koji moramo preuzeti. Hajdemo na posao!"
<BR>
<BR>&nbsp;&nbsp;&nbsp;&nbsp;&nbsp;Predsednik Dikson umiri Upravu. "Budući da je ovo specijalan sastanak, nećemo se gnjaviti sa izveštajima", objavi on. "Kao što je naznačeno u pozivu, dogovorili smo se da glavnom nadzorniku koji se povlači damo dva sata našeg vremena."
<BR>&nbsp;&nbsp;&nbsp;&nbsp;&nbsp;"Gospodine predsedniče..."
<BR>&nbsp;&nbsp;&nbsp;&nbsp;&nbsp;"Da, Strong?"
<BR>&nbsp;&nbsp;&nbsp;&nbsp;&nbsp;"Mislio sam da smo s tim završili."
<BR>&nbsp;&nbsp;&nbsp;&nbsp;&nbsp;"I jesmo, Strong, ali u znak poštovanja prema Kingovoj dugoj i uspešnoj karijeri, ako traži sastanak, ne smemo mu ga odbiti. Imate reč, dr King."
<BR>&nbsp;&nbsp;&nbsp;&nbsp;&nbsp;King ustade i kratko saopšti: "Dr Lenc će govoriti u moje ime." Potom sede.
<BR>&nbsp;&nbsp;&nbsp;&nbsp;&nbsp;Lenc bi primoran da sačeka da prođu sva kašljanja, pročišćavanja grla i pomeranja stolica. Bilo je očigledno da se Upravi ne dopada stranac.
<BR>&nbsp;&nbsp;&nbsp;&nbsp;&nbsp;Lenc brzo pređe preko glavnih argumenata u prilog stavu da Bomba predstavlja opasnost bilo gde na licu Zemlje. Odmah zatim, usredsredio se na alternativni predlog - da bi Bombu trebalo smestiti u raketu, veštački satelit koji bi leteo u orbiti oko planete na pogodnoj udaljenosti - recimo dvadeset pet hiljada kilometara - dok bi sekundarne elektrane na Zemlji koristile bezbedno gorivo koje bi Bomba proizvodila.
<BR>&nbsp;&nbsp;&nbsp;&nbsp;&nbsp;Obelodanio je Harper-Eriksonovo otkriće i predočio Upravi njegov komercijalni značaj. Svaki argument predstavio je što je mogao ubedljivije, svom snagom svoje ubedljive ličnosti. Onda je stao, čekajući njihovu reakciju.
<BR>&nbsp;&nbsp;&nbsp;&nbsp;&nbsp;Ona ubrzo usledi. 'Vizionarski', 'Nedokazano', 'Nikakva bitna promena'. Sve se svodilo na sledeće: bili su presrećni zbog novog goriva, ali ne baš impresionirani njime. Možda za dvadesetak godina, pošto bude pažljivo isprobano i pošto se pokaže isplativim - možda će razmotriti mogućnost da jednu 'hrpu' smeste van atmosfere. U međuvremenu, nije bilo mesta žurbi. Samo je jedan član podržao ideju, ali je on, očigledno, bio prilično nepopularan.
<BR>&nbsp;&nbsp;&nbsp;&nbsp;&nbsp;Lenc se strpljivo i ljubazno nosio sa njihovim primedbama. Istakao je nagli porast slučajeva neuroze među inženjerima i ozbiljne opasnosti za svakog ko se nalazi u blizini Bombe, čak i po ortodoksnoj teoriji. Podsetio ih je na njihova osiguranja i 'darove' koje su platili lokalnim političarima.
<BR>&nbsp;&nbsp;&nbsp;&nbsp;&nbsp;Potom je, međutim, promenio ton i sve im sasuo u lice, direktno i brutalno. "Gospodo", reče on, "verujemo da se borimo za svoje živote... naše živote, naših porodica, i svaki život na kugli zemaljskoj. Ako odbijete ovaj kompromis, borićemo se surovo i bez fer-pleja, kao životinja saterana u ćošak." Time je učinio prvi potez u napadu.
<BR>&nbsp;&nbsp;&nbsp;&nbsp;&nbsp;Bilo je krajnje jednostavno. Ponudio im je da pogledaju tok propagandne kampanje na državnom nivou, koju bi svaka veća firma rutinski mogla izvesti. Bio je urađen do najsitnijih detalja - televizijske emisije, spotovi, novine, naslovne stranice magazina sa sočnim uvodnicima, kontrolisana 'građanska' društva i, najvažnije, govorkanja i tračevi, sa pismima Kongresu. Svakom poslovnom čoveku iz iskustva je bilo poznato kako to funkcioniše.
<BR>&nbsp;&nbsp;&nbsp;&nbsp;&nbsp;Cilj svega toga bio je da se izazove strah od 'hrpe' u Arizoni i da se taj strah usmeri - ne u paniku, već u bes prema samoj Upravi, i u zahtev da Komisija za atomsku energiju preduzme korake da se Bomba pošalje u svemir.
<BR>&nbsp;&nbsp;&nbsp;&nbsp;&nbsp;"Ovo je ucena! Zaustavićemo vas!"
<BR>&nbsp;&nbsp;&nbsp;&nbsp;&nbsp;"Mislim da nećete", odgovori Lenc blago. "Možete nas udaljiti od nekih novina, ali ne od svih. Ne možete nas čak ni skinuti sa televizije - pitajte Federalnu komisiju za komunikacije." To je bila istina. Harington se beše postarao za politički deo i svoj deo posla obavio je prvoklasno; Predsednik je bio ubeđen.
<BR>&nbsp;&nbsp;&nbsp;&nbsp;&nbsp;Varnice su svuda letele i Dikson je morao da zalupa čekićem. "Dr Lenc", reče on, strogo kontrolišući svoj bes, "nameravate li to da svakog od nas predstavite kao poslednje đubre, kojem je na umu samo zgrtanje novca? Znate i sami da to nije istina; ovo je samo razlika u mišljenjima u pogledu toga šta je tačno."
<BR>&nbsp;&nbsp;&nbsp;&nbsp;&nbsp;"Nisam rekao da je to istina," odvrati Lenc umilno, "ali priznaćete da mogu da ubedim javnost da ste zlikovci. A što se tiče razlike u mišljenjima... niko od vas nije nuklearni fizičar; naprosto, niste stručni da imate mišljenje u ovoj stvari.
<BR>&nbsp;&nbsp;&nbsp;&nbsp;&nbsp;Zapravo", nastavi on nemilosrdno, "jedino što se pitam jeste da li će razjareni narod uništiti vašu dragocenu elektranu pre nego što Kongres stigne da vam je oduzme!"
<BR>&nbsp;&nbsp;&nbsp;&nbsp;&nbsp;I pre nego što su mogli da smisle protivne argumente i načine kako da ga sruše, pre nego što se njihova ogorčenost smirila i pretvorila u tvrdoglavo odbijanje, on krenu u svoj gambit - predloži im jedan sasvim drugačiji nacrt propagandne kampanje.
<BR>&nbsp;&nbsp;&nbsp;&nbsp;&nbsp;Ovog puta, Upravu je trebalo uzvisiti, a ne uniziti. Sve iste tehnike se koriste; članci o tome šta-se-dešava-iza-zavesa, sa dosta ljudskosti u sebi, prikazivaće rad Kompanije, predstaviti je kao veliko javno preduzeće, kojim upravljaju patriotski, nesebični državnici poslovnog sveta. U određenom trenutku, obelodanilo bi se Harper-Eriksonovo gorivo, ne kao poluslučajno otkriće dvojice naučnika, već kao dugoočekivani krajnji rezultat godina sistematskog istraživanja sprovođenog pod stalnim nadzorom Uprave, nadzorom koji je prirodno usledio iz njihove ljudske želje da zauvek uklone opasnost eksplozije čak i iz retko naseljene pustinje Arizone.
<BR>&nbsp;&nbsp;&nbsp;&nbsp;&nbsp;Neće se pominjati opasnost od potpune, planetne katastrofe.
<BR>&nbsp;&nbsp;&nbsp;&nbsp;&nbsp;Lenc razmotri sve to. Naglasio je poštovanje koje će im ukazivati zahvalni svet. Pozvao ih je da načine plemenitu žrtvu, i, suptilnim skretanjem sa puta, prikazao ih kao heroje. Namerno je igrao na kartu najdubljih poriva, želje za poštovanjem od strane okoline, bilo ono opravdano ili ne.
<BR>&nbsp;&nbsp;&nbsp;&nbsp;&nbsp;Tokom svega toga nastojao je da dobije u vremenu, prenoseći pažnju sa jednog pojedinca na drugog, s jednog na drugi uzjogunjeni um. Smirivao ih je i podjarivao, dok je udarao na lične živote. Za dobro mirnih, porodičnoh ljudi, ponovo je dočarao slike patnji, smrti i uništenja koje može prouzrokovati njihovo, možda i dobronamerno, oslanjanje na nedokazana i veoma nepouzdana predviđanja Destrijeve matematike. Potom je, opet, do poslednjeg sjajnog detalja, opisao svet oslobođen briga, ali sa skoro neograničenom energijom, bezbednom energijom koja potiče od izuma koji može biti njihov za samo jedan mali ustupak.
<BR>&nbsp;&nbsp;&nbsp;&nbsp;&nbsp;Uspelo je. Nisu se svi odjednom preobratili, ali, ustanovljen je komitet da ispita mogućnosti za svemirsku elektranu. Lenc odmah predloži i imena za komitet i Dikson potvrdi imenovanja, ne zato što je to izrazito želeo, već stoga što beše uhvaćen na prepad i nije mogao da ih odbije a da se ne sukobi sa tim kolegama. Lenc je samo pazio da se i njegov jedini saveznik nađe na listi.
<BR>&nbsp;&nbsp;&nbsp;&nbsp;&nbsp;Kingovu mirovinu niko više nije pominjao. U sebi, Lenc je bio čvrsto ubeđen da se više nikad neće ni spomenuti.
<BR>
<BR>&nbsp;&nbsp;&nbsp;&nbsp;&nbsp;Uspelo je, ali bilo je još mnogo toga da se uradi. Prvih nekoliko dana, posle pobede u Upravi, King je bio uzbuđen zbog nade da se njegova opsesivna briga može tako brzo okončati. Bio je zatrpan prijatnim zahtevima mnogobrojnih administrativnih dužnosti. Harper i Erikson behu otišli u Godardovu laboratoriju, da sarađuju sa raketnim inženjerima u pravljenju komora, vrha rakete, skladišnog prostora za gorivo, merača goriva i sličnog. Morao se uraditi raspored sa Upravom, da bi što je moguće više 'hrpa' pravilo atomsko gorivo, i morala je biti izgrađena jedna džinovska komora za sagorevanje atomskog goriva, kako bi zamenila samu 'hrpu' tokom prelaza, između trenutka kada se isključi na Zemlji i kada bude bilo dovoljno lokalnih, manjih elektrana da preuzmu teret. Bio je zaista do grla u poslu.
<BR>&nbsp;&nbsp;&nbsp;&nbsp;&nbsp;Kada je prvo uzbuđenje splasnulo i kada se već behu privikli na novu rutinu - nadgledanje zatvaranja elektrane i njeno prebacivanje u svemir - King je doživeo emocionalnu reakciju. U tom trenutku, nije mogao više ništa da učiniti nego da čeka i održava 'hrpu', dok je ekipa u Godardu sređivala stvari i pravila svemirsku raketu.
<BR>&nbsp;&nbsp;&nbsp;&nbsp;&nbsp;Na Godardu behu naišli na teškoće, prevazišli ih, i naišli na još teškoća. Nikad nisu koristili takva ubrzanja; bilo je potrebno mnogo pokušaja da se nađe oblik 'nosa' rakete koji će biti dovoljno delatan. Kada je i to rešeno, i uspeh već bio na vidiku, motori su prilikom poslednjeg testa pregoreli. To ih je zadržalo nedeljama.
<BR>&nbsp;&nbsp;&nbsp;&nbsp;&nbsp;Bio je još jedan problem, sasvim odvojen od raketnog: šta da se radi sa energijom koju 'hrpa' stvara u raketi? To je drastično razrešeno smeštanjem 'hrpe' van satelita - ostavili su je nezaštićenu i pustili je da zrači svoju radijacionu energiju. Predstavljaće, na taj način, sitnu, veštačku zvezdu, koja blista u svemirskoj praznini. U međuvremenu, nastaviće se istraživanja da se energija vrati na Zemlju.
<BR>&nbsp;&nbsp;&nbsp;&nbsp;&nbsp;U samoj elektrani, glavni nadzornik King nije imao ništa da radi, sem da gricka nokte i čeka. Nije čak mogao ni da odjuri do Godarda da vidi kako napreduje istraživanje, jer, ma koliko on to želeo, obuzdavao ga je nezadrživ poriv da pazi na 'hrpu', u slučaju da - nekom glupom ironijom - eksplodira u poslednjem trenutku.
<BR>&nbsp;&nbsp;&nbsp;&nbsp;&nbsp;Bio se navikao da visi u kontrolnoj sobi. Ipak, morao je da prekine s tim: njegov nemir prenosio se na inženjere smene; dvojica su otkačila istog dana - jedan od njih na dužnosti.
<BR>&nbsp;&nbsp;&nbsp;&nbsp;&nbsp;Morao se suočiti sa činjenicama - psihoneuroze su postale mnogo češće među njegovim inženjerima od kako se čekanje okončalo. Prvo su pokušali da zadrže najvažnije tačke plana u tajnosti, ali je sve procurilo, možda preko nekog člana komiteta. Priznao je sebi da je bila greška držati to u tajnosti - Lenc ga je savetovao da to ne čini, a i inženjeri umešani u sve to znali su da se nešto dešava.
<BR>&nbsp;&nbsp;&nbsp;&nbsp;&nbsp;Na kraju se poverio svim inženjerima, pod zakletvom ćutanja. To je pomoglo jedva nedelju dana - nedelju dana tokom kojih su svi bili dobro raspoloženi, kao što je i on bio. Onda je i to prestalo, reakcija se smirila, i psihološki nadzornici počeli su skidati ljude sa dužnosti gotovo svakodnevno. Sve češće su i jedan drugog proglašavali nestabilnim; i ukoliko se to nastavi, mislio je u sebi, gorko se osmehujući, suočiće se sa manjkom psihijatara. Njegovi inženjeri već su stajali na straži četiri sata na svakih šesnaest. Ako još neko otpadne, sam će sebe staviti na stražu. Ipak, priznade on samom sebi, to bi bilo pravo olakšanje.
<BR>&nbsp;&nbsp;&nbsp;&nbsp;&nbsp;Nekako su i neki civili nešto prokljuvili i netehničko osoblje je polako kapiralo. To se nije smelo nastaviti - ako nastavi da se širi, može doći do panike. Ali, kako je može zaustaviti? Nikako.
<BR>&nbsp;&nbsp;&nbsp;&nbsp;&nbsp;On se okrenu u krevetu, namesti jastuk i pokuša opet da zaspi. Bezuspešno. Glava ga je bolela, oči su mu predstavljale lopte bola, dok mu je mozak bio neprekidan centar beskorisne, ponavljajuće radnje, kao ploča sa ogrebotinom.
<BR>&nbsp;&nbsp;&nbsp;&nbsp;&nbsp;Bože! Ovo je bilo nepodnošljivo! Pitao se da li 'puca' - da li je već 'pukao'. Ovo je bilo gore, mnogo gore, nego stara rutina, kada je jednostavno prihvatao opasnost i pokušavao da je što više smetne sa uma. Nije se 'hrpa' promenila - već ovo pet-minuta-do-dvanaest osećanje, ovo čekanje da se zavesa podigne, ova trka sa vremenom u kojoj ne može ništa pripomoći.
<BR>&nbsp;&nbsp;&nbsp;&nbsp;&nbsp;On se uspravi u sedeći položaj, uključi noćnu lampu i pogleda na sat. Pola četiri. Ne valja. King ustade, ode u kupatilo i rastvori prašak za spavanje u čaši viskija i vode, pola-pola. Iskapio ju je i otišao nazad u krevet. Zaspao je istog trenutka.
<BR>
<BR>&nbsp;&nbsp;&nbsp;&nbsp;&nbsp;Trčao je, jureći dugačkim hodnikom. Na njegovom kraju nalazila se bezbednost - znao je to, ali bio je tako iscrpljen da se pitao da li će uspeti da završi trku. Stvar koja ga je gonila polako ga je sustizala; i on nagna svoje olovne, bolne noge da brže rade. Stvar iza njega ubrza korak, i dodirnu ga. Srce mu se zaustavi i onda ponovo poče sa radom. Primetio je da vrišti, da urla u samrtnom strahu.
<BR>&nbsp;&nbsp;&nbsp;&nbsp;&nbsp;Ali, morao je da dođe do kraja hodnika, nije samo on zavisio od toga. Morao je. Morao je... Morao je!
<BR>&nbsp;&nbsp;&nbsp;&nbsp;&nbsp;Onda nešto bljesnu i on shvati da je izgubio, shvati to sa užasnim očajem i užasnim, gorkim porazom. Omanuo je, 'hrpa' je eksplodirala.
<BR>&nbsp;&nbsp;&nbsp;&nbsp;&nbsp;Bljesak je bila njegova noćna lampa koja se automatski uljučila; bilo je sedam sati. Pidžama mu je bila mokra, sa nje se cedio znoj, srce mu je još lupalo. Svaki izgrickani živac u njegovom telu vrištao je za oslobođenjem. Biće potrebno više od hladnog tuša da se izleči ova drhtavica.
<BR>&nbsp;&nbsp;&nbsp;&nbsp;&nbsp;On dođe do kancelarije pre no što je čistač izašao. Sedeo je, ne radeći ništa, dok Lenc nije došao, dva sata kasnije. Psihijatar je ušao baš u trenutku dok je King iz kutijice uzimao dve male tablete.
<BR>&nbsp;&nbsp;&nbsp;&nbsp;&nbsp;"Hej... lakše malo, stari moj", reče Lenc laganim glasom. "Šta ti je to?" On obiđe sto i polako uze kutijicu.
<BR>&nbsp;&nbsp;&nbsp;&nbsp;&nbsp;"Samo sedativ."
<BR>&nbsp;&nbsp;&nbsp;&nbsp;&nbsp;Lenc pročita natpis na kutiji. "Koliko si ih uzeo danas?"
<BR>&nbsp;&nbsp;&nbsp;&nbsp;&nbsp;"Samo dve."
<BR>&nbsp;&nbsp;&nbsp;&nbsp;&nbsp;"Nisu ti potrebni barbiturati; treba ti jedna šetnja po svežem vazduhu. Dođi sa mnom."
<BR>&nbsp;&nbsp;&nbsp;&nbsp;&nbsp;"Baš si mi dobar sagovornik - pušiš neupaljenu cigaretu!"
<BR>&nbsp;&nbsp;&nbsp;&nbsp;&nbsp;"Ja? Gle, stvarno! Obojici nam treba ta šetnja. Hajde."
<BR>
<BR>&nbsp;&nbsp;&nbsp;&nbsp;&nbsp;Harper je stigao jedva desetak minuta pošto su napustili kancelariuju. Stajnkija nije bilo u njegovoj kancelariji. On prođe kroz nju i zakuca na vrata Kingove privatne odaje, i onda sačeka čoveka koji mu se pridruži - tvrdi mladi momak samouverenog držanja. Stajnki ih pusti unutra.
<BR>&nbsp;&nbsp;&nbsp;&nbsp;&nbsp;Harper prođe pored njega, kratko ga pozdravivši, a onda zastade, videvši da unutra nema nikog.
<BR>&nbsp;&nbsp;&nbsp;&nbsp;&nbsp;"Gde je šef?" upita on.
<BR>&nbsp;&nbsp;&nbsp;&nbsp;&nbsp;"Izišao je. Brzo će se vratiti."
<BR>&nbsp;&nbsp;&nbsp;&nbsp;&nbsp;"Sačekaću. Oh... Stajnki, ovo je Grin. Grin - Stajnki."
<BR>&nbsp;&nbsp;&nbsp;&nbsp;&nbsp;Dva čoveka se rukovaše. "Šta te dovodi nazad, Kale", upita Stajnki, okrenuvši se Harperu.
<BR>&nbsp;&nbsp;&nbsp;&nbsp;&nbsp;"Pa... valjda mogu da ti kažem..."
<BR>&nbsp;&nbsp;&nbsp;&nbsp;&nbsp;Ekran komunikatora iznenada bljesnu i prekide ga. Lice beše ispunilo skoro ceo ekran. Bilo je preblizu kameri i van fokusa. "Nadzorniče!" povika čovek uspaničenim glasom. "'Hrpa'..."
<BR>&nbsp;&nbsp;&nbsp;&nbsp;&nbsp;Senka prelete preko ekrana, začu se 'pljas!' i lice nestade sa ekrana. Dok je čovek padao, iza njega se ukaza kontrolna soba. Neko je ležao na podnim oblogama, bezimena gomila. Neka druga prilika protrča kroz vidno polje kamere i nestade.
<BR>&nbsp;&nbsp;&nbsp;&nbsp;&nbsp;Harper se prvi snađe. "To je bio Silard!" povika on. "U kontrolnoj sobi! Požuri, Stajnki!" Trenutak potom, već je bio u pokretu.
<BR>&nbsp;&nbsp;&nbsp;&nbsp;&nbsp;Stajnki poblede kao mrtvac, ali je oklevao samo jedan nemerljivo mali trenutak i potrča za Harperom. Grin pođe za njima i bez poziva, prateći ih ravnomernim trkom.
<BR>&nbsp;&nbsp;&nbsp;&nbsp;&nbsp;Morali su da sačekaju da se kapsula na stanici isprazni, a onda sva trojica pokušaše da se smeste u kapsulu predviđenu za dva putnika. Ona, međutim, odbi da krene i sekundi prođoše pre no što je Grin izašao da nađe drugo vozilo.
<BR>&nbsp;&nbsp;&nbsp;&nbsp;&nbsp;Četvorominutno putovanje pri ogromnom ubrzanju činilo se kao beskonačno puzanje. Harper je bio siguran da se mašina pokvarila, kada poznati kliktaj i stenjanje označiše da su stigli do stanice ispod elektrane. Zaglavili su se pokušavajući obojica da izađu u isto vreme.
<BR>&nbsp;&nbsp;&nbsp;&nbsp;&nbsp;Lift je bio gore; nisu ga sačekali. Bilo je to glupo, nisu time dobili na vremenu, i do kontrolne sobe stigli su bez daha. I pored toga, ubrzaše kada su došli na sprat, panično projuriše kroz lavirint spoljašnjeg štita i upadoše u kontrolnu sobu.
<BR>&nbsp;&nbsp;&nbsp;&nbsp;&nbsp;Telo je još bilo na podu, a drugo, isto nepokretno, pored njega.
<BR>&nbsp;&nbsp;&nbsp;&nbsp;&nbsp;Treći čovek beše se nadvio nad prekidačem. On podiže pogled kada su oni ušli i pojuri ka njima. Obojica poleteše na njega i sva trojica se srušiše. Bilo je dvojica na jednog, ali su smetali jedan drugom. Njegov teško oklop štitio ga je od njihovih udaraca i borio se bezumno, divlje.
<BR>&nbsp;&nbsp;&nbsp;&nbsp;&nbsp;Harper oseti snažan, oštar bol; desna ruka mu utrnu i postade beskorisna. Oklopljena figura ih se otrese. Neko iza njih povika: "Ne mičite se!"
<BR>&nbsp;&nbsp;&nbsp;&nbsp;&nbsp;Krajičkom oka Harper ugleda bljesak; zaglušujuća eksplozija usledi i stade bolno odjekivati u maloj prostoriji.
<BR>&nbsp;&nbsp;&nbsp;&nbsp;&nbsp;Oklopljena figura pade na kolena, pokuša da održi ravnotežu i pade na lice. Grin je stajao na ulazu, sa službenim pištoljem u ruci.
<BR>&nbsp;&nbsp;&nbsp;&nbsp;&nbsp;Harper ustade i dođe do prekidača, pokuša da smanji nivo potrošnje energije, ali desna ruka ga nije slušala, dok mu je leva bila nespretna. "Stajnki", pozva on, "dođi ovamo! Preuzmi."
<BR>&nbsp;&nbsp;&nbsp;&nbsp;&nbsp;Stajnki brzo priđe, klimnu glavom dok je gledao kontrole i poče sa radom.
<BR>
<BR>&nbsp;&nbsp;&nbsp;&nbsp;&nbsp;Tako ih je King zatekao kada je uleteo nekoliko minuta kasnije.
<BR>&nbsp;&nbsp;&nbsp;&nbsp;&nbsp;"Harpere!" povika on, dok je brzim pogledom ocenjivao situaciju. "Šta se dogodilo?"
<BR>&nbsp;&nbsp;&nbsp;&nbsp;&nbsp;Harper mu ukratko ispriča i King klimnu glavom. "Video sam deo tuče iz svoje kancelarije... Stajnki!" Kao da tek tada beše shvatio ko je za komandama. "On ne može da upravlja kontrolama..." King požuri ka svom sekretaru.
<BR>&nbsp;&nbsp;&nbsp;&nbsp;&nbsp;Stajnki podiže pogled kada mu se ovaj približi. "Šefe!" povika on, "šefe, ponovo mogu da računam!"
<BR>&nbsp;&nbsp;&nbsp;&nbsp;&nbsp;King je izgledao izbezumljeno, ali ipak samo klimnu glavom i ostavi Stajnkija na miru. Potom se okrenu nazad, Harperu. "Otkud ti ovde?"
<BR>&nbsp;&nbsp;&nbsp;&nbsp;&nbsp;"Ja? Ovde sam da podnesem izveštaj - završili smo, šefe!"
<BR>&nbsp;&nbsp;&nbsp;&nbsp;&nbsp;"Molim?"
<BR>&nbsp;&nbsp;&nbsp;&nbsp;&nbsp;"Završili smo; sve je gotovo. Erikson je ostao da dovrši utovar opreme na brod. Došao sam ovamo brodom koji ćemo koristiti kao šatl između Zemlje i velikog broda, elektrane. Četiri minuta od Godarda dovde. On je pilot." On pokaza na vrata, gde je Grin delom zaklanjao Lenca.
<BR>&nbsp;&nbsp;&nbsp;&nbsp;&nbsp;"Polako... Kažeš da je sve spremno da se 'hrpa' prebaci u brod? Jesi li siguran?"
<BR>&nbsp;&nbsp;&nbsp;&nbsp;&nbsp;"Sasvim. Veliki brod je već leteo sa našim gorivom - duže i brže nego što će biti potrebno da bi stigao do stanice u orbiti. Bio sam u njoj - u svemiru, šefe! Spremni smo."
<BR>&nbsp;&nbsp;&nbsp;&nbsp;&nbsp;King je posmatrao prekidač za isključenje, smešten iza staklenog štitnika na vrhu kontrolne table. "Ima dovoljno goriva", reče on lagano, kao da je sam i govori sam sa sobom, "i dostajaće za više nedelja."
<BR>&nbsp;&nbsp;&nbsp;&nbsp;&nbsp;On brzo priđe prekidaču, razbi staklo i pritisnu ga.
<BR>&nbsp;&nbsp;&nbsp;&nbsp;&nbsp;Soba zadrhti i zagrmi dok su tone otopljenog, masivnog metala, težeg od zlata, tekle niz kanale, udarale u skretnice, delile se u desetine desetina manjih tokova i ulazile da se odmore u olovnim kontejnerima - da se odmore, bezbedne i bezopasne, sve dok ne budu morale da se ponovo aktiviraju daleko u svemiru.
</P></TD></TR></TABLE>
<P class="next">
<A HREF=p4.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
