<HTML>
<HEAD>
<LINK REL=STYLESHEET HREF="../../style/main.css"TYPE="text/css">
<meta charset="UTF-8">
</HEAD>
<BODY>
<center><table width=97%>
<tr><td>
<H3>PUTEVI SE MORAJU KRETATI
<P>&nbsp;&nbsp;&nbsp;&nbsp;&nbsp;"Ko pokreće puteve?"
<BR>&nbsp;&nbsp;&nbsp;&nbsp;&nbsp;Govornik za govornicom zastade, čekajući da mu publika odgovori. Odgovor je došao u vidu haotičnih povika, koji su se probili kroz zlokobni, nezadovoljni žagor gomile.
<BR>&nbsp;&nbsp;&nbsp;&nbsp;&nbsp;"Mi!" "Mi!" "Nego šta!"
<BR>&nbsp;&nbsp;&nbsp;&nbsp;&nbsp;"Ko obavlja prljave poslove 'tamo dole', da bi se neki Džo Smit mogao udobno voziti?"
<BR>&nbsp;&nbsp;&nbsp;&nbsp;&nbsp;Ovog puta urlik je bio jedinstven:
<BR>&nbsp;&nbsp;&nbsp;&nbsp;&nbsp;"Mi!"
<BR>&nbsp;&nbsp;&nbsp;&nbsp;&nbsp;Govornik stade iskorišćavati stečene poene i reči potekoše iz njega u nezadrživoj bujici. Nagnuo se prema gomili, tražeći pogledom osobe kojima će uputiti svoje reči. "Šta održava privredu? Putevi! Kako prevoze hranu koju jedu? Putevima! Kako idu na posao? Putevima! Kako dolaze kući svojim ženama? Putevima!" On zastade radi dramskog efekta, a onda nastavi dubljim glasom. "Gde bi svi oni sad bili da vi, momci, ne pokrećete puteve? Bili bi u govnima do guše i svi to znaju. Ali, da li oni znaju da to cene? Malo sutra! Jesmo li tražili suviše? Jesu li naši zahtevi bili nerazumni? 'Pravo na otkaz po želji.' Svaki radnik na svakom drugom poslu ima pravo na to. 'Plata jednaka plati inženjera'. Zašto da ne? Ko su ovde pravi inženjeri? Moraš li prvo biti potrčko, sa nekakvom blesavom kapicom, pre nego što naučiš da obrišeš ležaj ili pokreneš rotor? Ko zarađuje svoj hleb: 'Gospoda' u kontrolnim sobama, ili momci 'tamo dole'? I šta im još zahtevamo? 'Pravo da sami biramo svoje inženjere'. A zašto da ne, kog vraga? Ko je pozvan da ih bira? Tehničari? Ili neka prokleta, glupa komisija koja nikad nije bila 'tamo dole' i koja ne zna da razlikuje ležaj rotora od magnetne zavojnice?"
<BR>&nbsp;&nbsp;&nbsp;&nbsp;&nbsp;On vešto promeni ton i još više snizi glas. "Kažem vam, braćo, vreme je da prestanemo da gubimo vreme sa peticijama Komisiji za transport; treba da se prihvatimo konkretne akcije. Samo neka trabunjaju o demokratiji, to je obično bacanje prašine u oči; moć je u našim rukama i mi smo ti koji se pitaju!"
<BR>&nbsp;&nbsp;&nbsp;&nbsp;&nbsp;Dok je govornik vikao, čovek u zadnjem delu sale ustade. I kada je govornik zastao, on progovori. "Brate predsedavajući", oglasi se on otegnuto,"mogu li reći nekol'ko reči?"
<BR>&nbsp;&nbsp;&nbsp;&nbsp;&nbsp;"Izvoli, brate Harvi."
<BR>&nbsp;&nbsp;&nbsp;&nbsp;&nbsp;"Ono što 'oću da upitam jeste: čemu sva ova vika? Imamo satnicu višu nego i u jednom drugom mehaničarskom esnafu, imamo puno zdravstveno osiguranje i penziju, potpunu zaštitu na radu, tako da nema ni opasnosti od gluvoće." On malčice pomeri sa ušiju kacigu za zaštitu od buke. Još je bio u kombinezonu, očito tek beše došao sa smene. "Naravno da moramo, ako želimo da odemo, da poštujemo devedesetodnevni otkazni rok; ali boga mu, znali smo šta potpisujemo. Putevi moraju ići; neće valjda stati svakom prilikom kada neki lenji probisvet shvati da mu je na poslu strašno dosadno. A sada nam Seronja..." Opominjući udarac maljem predsedavajućeg za trenutak ga prekide. "izvinite, htedoh reći brat Seronja, govori kako smo jaki i kako bi trebalo da krenemo u konkretnu akciju. Gluposti! Naravno da bismo mogli blokirati puteve i stvoriti pakao u čitavoj zajednici, ali bi to mogao i svaki ludak sa kantom nitroglicerina, a za to mu čak nisu potrebne ni neke posebne tehničke kvalifikacije. Nismo mi jedine žabe u ovoj bari.Naš posao je važan, u to ne sumnjam, ali gde bismo svi mi bili bez zemljoradnika, ili livaca - da ni ne pominjem desetine drugih poziva i zanata?"
<BR>&nbsp;&nbsp;&nbsp;&nbsp;&nbsp;Prekide ga neki žućkasti čovečuljak bolesna izgleda, sa izbačenim gornjim zubima. "Samo trenutak, brate predsedavajući, rado bih bratu Harviju postavio neka pitanja." Potom se okrene Harviju, pa mu se obrati podmuklim glasom. "Govoriš li brate u ime svog esnafa, ili samo u svoje? Da ti nisi, slučajno..." On za trenutak zastade, pa pređe pogledom po Harvijevoj vitkoj figuri, "Da nisi slučajno uhoda ili tako nešto?"
<BR>&nbsp;&nbsp;&nbsp;&nbsp;&nbsp;Harvi ga pogleda pogledom čoveka koji je našao nešto odvratno u svojoj supi. "Sajkse", odgovori mu on, "da nisi takav kepec, razbio bih ti sve zube. Ja sam jedan od osnivača ovog esnafa. Bio sam u štrajku sedamdeset šeste. A gde si ti bio sedamdeset šeste? Sa cinkarošima?"
<BR>&nbsp;&nbsp;&nbsp;&nbsp;&nbsp;Predsedavajući ponovo udari maljem.
<BR>&nbsp;&nbsp;&nbsp;&nbsp;&nbsp;"Dosta toga", povika on. "Niko ko iole poznaje istoriju ovog esnafa ne može posumnjati u odanost brata Harvija. Nastavljamo sa redovnim dnevnim redom." On zastade da pročisti grlo. "Obično ne otvaramo svoja vrata strancima i neki od momaka nisu zadovoljni određenim inženjerima pod kojima radimo, ali postoji i među njima jedan kojeg uvek volimo da saslušamo, kad god uzmogne da se odvoji od svojih brojnih dužnosti. Rekao bih da je to zato što je i njemu, kao i nama, dogorelo do nokata. Ali, evo, da vam ga predstavim. Gospodin Šorti Van Klik..."
<BR>&nbsp;&nbsp;&nbsp;&nbsp;&nbsp;Prekide ga povik sa balkona.
<BR>&nbsp;&nbsp;&nbsp;&nbsp;&nbsp;"Brat Van Klik!"
<BR>&nbsp;&nbsp;&nbsp;&nbsp;&nbsp;"U redu... brat Van Klik. Prvi zamenik glavnog inženjera ovog put-grada."
<BR>&nbsp;&nbsp;&nbsp;&nbsp;&nbsp;"Hvala, brate predsedavajući." Novopridošli govornik žustro istupi, široko se osmehnuvši gomili, kao da raste pod njenim odobravajućim pogledima. "Hvala vam, braćo. Rekao bih da je naš predsedavajući u pravu. Uvek se osećam prijatnije ovde u dvorani esnafa sektora Sakramento... U stvari, kad smo već kod toga, u bilo kojoj dvorani esnafa, nego u klubu inženjera. Dovde mi je tih mladih pripravničkih protuva. Možda je trebalo da i ja prođem neku od tih elitnih tehničkih škola, da steknem pravi način gledanja na stvari, umesto što sam se uspeo 'odande dole'.
<BR>&nbsp;&nbsp;&nbsp;&nbsp;&nbsp;A sada o tim vašim zahtevima, koje vam je Komisija za transport prosto bacila pod noge... Mogu li da govorim otvoreno?"
<BR>&nbsp;&nbsp;&nbsp;&nbsp;&nbsp;"Naravno da možeš, Šorti!" "Nama možeš da veruješ!"
<BR>&nbsp;&nbsp;&nbsp;&nbsp;&nbsp;"Mislim, pametnije bi mi bilo da ćutim, ali naprosto ne mogu da zaboravim kako se osećate. U današnje doba putevi su prava stvar, a vi ste ljudi koji ih pokreću. Po prirodnom poretku stvari, trebalo bi da vi budete ljudi čije se mišljenje sluša i čijim se željama izlazi u susret. Čovek bi pomislio da bi čak i političari trebalo da imaju tri čuke da to uvide. Ponekad, dok noću ležim budan, pitam se zbog čega mi tehničari jednostavno ne preuzmemo stvar u svoje ruke i..."
<BR>
<BR>&nbsp;&nbsp;&nbsp;&nbsp;&nbsp;"Vaša supruga na telefonu, gospodine Gejns."
<BR>&nbsp;&nbsp;&nbsp;&nbsp;&nbsp;"Da, dobro." On podiže slušalicu pa se okrenu ekranu.
<BR>&nbsp;&nbsp;&nbsp;&nbsp;&nbsp;"Da, draga, znam da sam obećao, ali... Potpuno si u pravu, draga, ali Vašington je izričito zatražio da gospodinu Blekinsopu pokažemo sve što zaželi da pogleda. Nisam znao da dolazi danas... Ne, ne mogu ga prepustiti nekom nižem. Bilo bi to nepristojno. On je australijski ministar transporta... Da, dušo, znam da pristojnost počinje u vlastitoj kući, ali putevi moraju ići. To je moj posao; znala si to i kada si se udavala za mene. I to je deo mog posla... Takvu te volim. Naravno da ćemo zajedno doručkovati. Znaš šta ćemo? Naruči konje i hladan doručak, pa ćemo otići na piknik. Čekam te u Bejkersfildu... na starom mestu... Do viđenja, dušo. Daj malom poljubac za laku noć i u moje ime."
<BR>&nbsp;&nbsp;&nbsp;&nbsp;&nbsp;On spusti slušalicu na sto i lepe, mada ozlovoljene crte njegove žene rasplinuše se na ekranu. U kancelariju uđe neka mlada žena. Dok je otvarala vrata, na trenutak su se na njima mogle videti reči ispisane na spoljnoj strani: PUT-GRAD DIJEGO-RENO, KANCELARIJA GLAVNOG INŽENJERA. On joj uputi izmučen pogled.
<BR>&nbsp;&nbsp;&nbsp;&nbsp;&nbsp;"A, vi ste. Nemojte se udavati za inženjera, Dolores; udajte se za umetnika. Oni bar vode, kakav-takav, porodični život."
<BR>&nbsp;&nbsp;&nbsp;&nbsp;&nbsp;"Da, gospodine Gejns. Čeka vas Blekinsop."
<BR>&nbsp;&nbsp;&nbsp;&nbsp;&nbsp;"Zar već? Nisam ga očekivao ovako brzo. Brod iz Antipoda mora da je poranio."
<BR>&nbsp;&nbsp;&nbsp;&nbsp;&nbsp;"Da, gospodine Gejns."
<BR>&nbsp;&nbsp;&nbsp;&nbsp;&nbsp;"Dolores, zar vi baš nikad ništa ne osećate?"
<BR>&nbsp;&nbsp;&nbsp;&nbsp;&nbsp;"Ne baš, gospodine Gejns."
<BR>&nbsp;&nbsp;&nbsp;&nbsp;&nbsp;"Hm, izgleda neverovatno, ali vi kao da nikad ne grešite u zaključivanju. Uvedite Blekinsopa."
<BR>&nbsp;&nbsp;&nbsp;&nbsp;&nbsp;"Dobro, gospodine Gejns."
<BR>&nbsp;&nbsp;&nbsp;&nbsp;&nbsp;Lari Gejns ustade da pozdravi gosta. Nije baš neki posebno upečatljiv tip, pomisli on dok su se rukovali i razmenjivali uobičajene ljubaznosti. Smotani kišobran i polucilindar bili su skoro previše uverljivi da bi bili autentični. Oksfordski naglasak delom je prikrivao osnovno, iseckano, monotono, nazalno unjkanje rođenog Australijanca.
<BR>&nbsp;&nbsp;&nbsp;&nbsp;&nbsp;"Zadovoljstvo mi je što ste ovde, gospodine Blekinsop, i nadamo se da će nam poći za rukom da vam boravak učinimo prijatnim."
<BR>&nbsp;&nbsp;&nbsp;&nbsp;&nbsp;Čovečuljak se nasmeši. "Siguran sam da će biti tako. Ovo mi je prva poseta vašoj predivnoj zemlji. Već se osećam kao kod kuće. Ti eukaliptusi, znate, i mrka brda..."
<BR>&nbsp;&nbsp;&nbsp;&nbsp;&nbsp;"Ali, vaš put je prvenstveno službene naravi?"
<BR>&nbsp;&nbsp;&nbsp;&nbsp;&nbsp;"Da, naravno. Moj je prvenstveni cilj proučavanje vaših put-gradova, kako bih svoju vladu mogao izvestiti o opravdanosti pokušaja uvođenja vaših zadivljujućih metoda za rešavanje socijalnih problema najnižih slojeva. Mislio sam da vam je poznat razlog mog dolaska."
<BR>&nbsp;&nbsp;&nbsp;&nbsp;&nbsp;"Razumeo sam, samo malo uopštenije. U stvari, nije mi jasno šta to želite da ustanovite. Pretpostavljam da ste već čuli za naše put-gradove, o tome kako su nastali, kako funkcionišu i tako dalje."
<BR>&nbsp;&nbsp;&nbsp;&nbsp;&nbsp;"Istina, dosta sam pročitao, ali ja nisam tehničar, gospodine Gejns, nisam inženjer. Moja područja su sociologija i politika. Hteo bih da vidim kako je ta velika tehnološka promena uticala na ljude. Ispričajte mi sve o tim putevima, i pođite pri tom od pretpostavke da o njima ne znam baš ništa. A onda ću vam ja postavljati pitanja."
<BR>&nbsp;&nbsp;&nbsp;&nbsp;&nbsp;"Zvuči praktično. Uzgred, koliko vas je u grupi?"
<BR>&nbsp;&nbsp;&nbsp;&nbsp;&nbsp;"Samo ja. Sekretaricu sam poslao u Vašington."
<BR>&nbsp;&nbsp;&nbsp;&nbsp;&nbsp;"Shvatam." Gejns pogleda na svoj ručni sat. "Uskoro će večera. Da pođemo do Stoktona, da nešto pojedemo? Postoji tamo jedan dobar kineski restoran, koji posebno volim. Biće nam potrebno, otprilike, jedan sat donde, pa ćete tako, dok se budemo vozili, moći i da vidite kako sve to funkcioniše."
<BR>&nbsp;&nbsp;&nbsp;&nbsp;&nbsp;"Odlično."
<BR>&nbsp;&nbsp;&nbsp;&nbsp;&nbsp;Gejns pritisnu dugme na stolu i na velikom ekranu postavljenom na zidu oblikova se slika. Bio je to mlad muškarac, snažne koščate građe; sedeo je za polukružnim kontrolnim stolom, iza kog je stajala složena ploča sa instrumentima. Iz ugla ustiju visila mu je cigareta. Mladić naglo podiže pogled, široko se nasmeši i mahnu sa ekrana. "Pozdrav, šefe. Kako vam mogu pomoći?"
<BR>&nbsp;&nbsp;&nbsp;&nbsp;&nbsp;"Zdravo, Dejve. Zapala ti je treća smena, a? Skoknuću do sektora Stokton na večeru. Gde je Van Klik?"
<BR>&nbsp;&nbsp;&nbsp;&nbsp;&nbsp;"Otišao je na neki sastanak. Ništa nije rekao."
<BR>&nbsp;&nbsp;&nbsp;&nbsp;&nbsp;"Ima li nešto novo?"
<BR>&nbsp;&nbsp;&nbsp;&nbsp;&nbsp;"Nema. Putevi idu i svi mali ljudi trupkaju kući na večeru."
<BR>&nbsp;&nbsp;&nbsp;&nbsp;&nbsp;"Vrlo dobro. Neka se putevi i dalje kreću."
<BR>&nbsp;&nbsp;&nbsp;&nbsp;&nbsp;"I kretaće se, šefe."
<BR>&nbsp;&nbsp;&nbsp;&nbsp;&nbsp;Gejns uz škljocaj prekide vezu pa se okrenu Blekinsopu. "Van Klik je moj glavni zamenik. Bilo bi mi drago kada bi malo više vremena posvećivao putevima, a manje politici. Ali, i ovaj Dejvidson ume da sa svime izađe na kraj. Idemo li?"
<BR>&nbsp;&nbsp;&nbsp;&nbsp;&nbsp;Sišli su niz električno stepenište i izišli na trotoar koji je označavao ivicu severne trake brzine od osam kilometara na čas. Pošto su zaobišli stub kružnog stepeništa, na kojem je stajalo PRELAZ KA JUŽNOM PUTU, zastadoše na ivici prve trake. "Jeste li se nekad ranije vozili prenosnom trakom?" upita Gejns. "Vrlo je jednostavno. Samo, vodite računa da se, kada stajete, okrenete licem prema smeru kretanja."
<BR>&nbsp;&nbsp;&nbsp;&nbsp;&nbsp;Počeli su se provlačiti kroz gomile ljudi koji su se vraćali kući, prelazeći sa trake na traku. Sredinom trake od trideset pet kilometara na čas protezala se pregrada od vitrita, koja je dosezala skoro do krova što je zakriljavao traku. Poštovani gospodin Blekinsop je pogleda i upitno izvi obrve.
<BR>&nbsp;&nbsp;&nbsp;&nbsp;&nbsp;"A, to?" odgovori Gejns na neizgovoreno pitanje, pa otvori klizna vrata na pregradi i provede gosta kroz njih. "To je vetrobran. Kada na neki način ne bismo razdvojili vazdušne struje nad trakama različitih brzina, na traci od sto šezdeset kilometara na sat vetar bi nam strgao odeću."
<BR>&nbsp;&nbsp;&nbsp;&nbsp;&nbsp;Dok je to govorio, bio je pognuo glavu prema Blekinsopu kako bi se probio kroz nalet vetra koji je vitlao putem, kroz žamor gomile i prigušeno brujanje pogonskog mehanizma skrivenog ispod pokretnih traka. Silna graja onemogućavala je dalji razgovor, dok su nastavljali da napreduju prema sredini puta. Pošto su prošli kroz još tri vetrobrana smeštena uz trake od šezdeset, devedeset i sto dvadeset kilometara na čas, konačno su stigli i na najbržu traku, onu od sto šezdeset kilometara na sat, koja je vodila od San Dijega do Renoa i natrag, prevaljujući čitav put za dvanaest sati.
<BR>&nbsp;&nbsp;&nbsp;&nbsp;&nbsp;Blekinsop se obre na šest metara širokom trotoaru i pred još jednom pregradom. Odmah ispred njega, na jednom osvetljenom izlogu, pisalo je:
<BR>
<BR>&nbsp;&nbsp;&nbsp;&nbsp;&nbsp;DŽEJKOV RESTORAN br. 4
<BR>&nbsp;&nbsp;&nbsp;&nbsp;&nbsp;Najbrže jelo na najbržoj traci!
<BR>&nbsp;&nbsp;&nbsp;&nbsp;&nbsp;Dok jedete u pokretu,
<BR>&nbsp;&nbsp;&nbsp;&nbsp;&nbsp;milje k'o da su u letu!!
<BR>
<BR>&nbsp;&nbsp;&nbsp;&nbsp;&nbsp;"Neverovatno!" primeti Blekinsop. "To bi bilo kao jesti u tramvaju. Je li restoran dobar?"
<BR>&nbsp;&nbsp;&nbsp;&nbsp;&nbsp;"Jedan od najboljih. Bez ekstravagancija, ali solidan."
<BR>&nbsp;&nbsp;&nbsp;&nbsp;&nbsp;"Ovaj, da li bismo..."
<BR>&nbsp;&nbsp;&nbsp;&nbsp;&nbsp;Gejns mu se nasmeši. "Hteli biste da ga isprobate, zar ne?"
<BR>&nbsp;&nbsp;&nbsp;&nbsp;&nbsp;"Ne bih želeo da vam remetim planove..."
<BR>&nbsp;&nbsp;&nbsp;&nbsp;&nbsp;"Sve je u redu. I ja sam gladan, a do Stoktona ima još poprilično. Uđimo."
<BR>&nbsp;&nbsp;&nbsp;&nbsp;&nbsp;Gejns pozdravi konobaricu kao staru prijateljicu. "Dobro veče, gospođo Mek Koj. Kako ide?"
<BR>&nbsp;&nbsp;&nbsp;&nbsp;&nbsp;"Ma, je li to šef lično? Dugo nisam imala zadovoljstvo da vam vidim lice". Ona ih odvede do separea odvojenog od mnoštva putnika koji su tu jeli. "Vi i vaš prijatelj biste da nešto prezalogajite?"
<BR>&nbsp;&nbsp;&nbsp;&nbsp;&nbsp;"Da, gospođo Mek Koj... Ali, vi naručite za nas... Naravno, u to svakako uključite bar jedan od svojih čuvenih bifteka."
<BR>&nbsp;&nbsp;&nbsp;&nbsp;&nbsp;"Tri prsta debeli - i to od junca koji je umro zadovoljan." Žena se udalji, pokrećući svoje gojazno telo sa zadivljujućom ljupkošću.
<BR>&nbsp;&nbsp;&nbsp;&nbsp;&nbsp;Sa istančanošću predviđajući potrebe glavnog inženjera, gospođa Mek Koj mu na stolu beše ostavila prenosni telefon. Gejns ga uključi u utičnik na pregradi separea, pa okrene broj. "Halo... Dejvidsone? Šef ovde. Ja sam u Džejkovoj prčvarnici broj četiri. Možeš me dobiti na deset-L-šest-šest."
<BR>&nbsp;&nbsp;&nbsp;&nbsp;&nbsp;On spusti slušalicu, a Blekinsop ga uljudno upita: "Je li baš neophodno da se do vas može uvek doći?"
<BR>&nbsp;&nbsp;&nbsp;&nbsp;&nbsp;"Ne baš uvek", odgovori Gejns, "ali se osećam sigurnije kada sam u toku. Ili ja ili Van Klik, kad god je dežuran stariji inženjer - u ovoj smeni je to Dejvidson - moramo biti negde gde nas on u treptaj oka može naći. A ako bi došlo do stvarne gužve, razumljivo je da želim da se nađem na licu mesta."
<BR>&nbsp;&nbsp;&nbsp;&nbsp;&nbsp;"Šta bi, po vama, bila prava gužva?"
<BR>&nbsp;&nbsp;&nbsp;&nbsp;&nbsp;"Dve stvari, uglavnom. Pogonski kvar na rotorima zaustavio bi put i verovatno nasukao milione ljudi stotinu ili više kilometara od njihovih domova. Ako bi se to dogodilo u vreme najveće gužve, morali bismo te milione evakuisati sa puta... što baš ne bi bilo tako jednostavno."
<BR>&nbsp;&nbsp;&nbsp;&nbsp;&nbsp;"Rekoste milione... Zar baš toliko?"
<BR>&nbsp;&nbsp;&nbsp;&nbsp;&nbsp;"Da, toliko. Dvanaest miliiona ljudi koji žive i rade u blizini ovog puta ili do na pet kilometara od njega, zavisi od njega."
<BR>
<BR>&nbsp;&nbsp;&nbsp;&nbsp;&nbsp;Era energije beše se skoro neprimetno stopila sa erom transporta, ali su, ipak, ta dva događaja predstavljala stubove te promene: ovladavanje jeftinom preradom sunčeve energije i postavljanje prvog automatizovanog puta. Izvori energije u obliku nafte i uglja u Sjedinjenim Državama bili su - uz svega nekoliko iskrica zdravog razuma - utrošeni u doba njihovog razvoja, početkom dvadesetog veka. Za to vreme automobil je, skromno počevši kao astmatični fijaker bez konja, izrastao u čudovište čeličnog tela od preko stotinu konjskih snaga, sposobno da prevaljuje i više od sto šezdeset kilometara na čas. Čitava zemlja vrila je od njih, kao pivo. Godine 1955. bilo je procenjeno da na svaka dva čoveka u Sjedinjenim Državama dolazi po jedno motorno vozilo.
<BR>&nbsp;&nbsp;&nbsp;&nbsp;&nbsp;U njima je, međutim, već klijalo seme vlastitog uništenja. Osamdeset miliona čeličnih minotaura, kojima pri velikim brzinama upravljaju nesavršena ljudska bića, bilo je razornije od rata. U godišnjim statistikama, svota isplaćena na ime premija premašivala je svotu isplaćenu za kupovinu automobila. Pokreti za povećavanje bezbednosti vožnje postali su redovna pojava, premda nisu predstavljali ništa drugo nego bedne pokušaje da se isprave krive Drine. U prenatrpanim metropolama jednostavno nije bilo moguće bezbedno se voziti. Pešake su sarkastično delili u dve grupe: na brze i na mrtve.
<BR>&nbsp;&nbsp;&nbsp;&nbsp;&nbsp;Međutim, pešak se mogao definisati i kao čovek koji je našao mesto da parkira automobil. Automobil je stvorio ogromne gradove, da bi ih potom zagušio sopstvenim mnoštvom i mrakom. Godine 1900. Herbert Džordž Vels izneo je da je tačku zasićenja u rastu gradova moguće matematički predvideti, polazeći od transportnih sredstava kao promenljivih veličina. Ako se samo brzina automobila uzme u obzir, onda bi granični prečnik grada iznosio, otprilike, tri stotine kilometara; međutim, zagušenost prometa, kao i neizbežna, prirođena opasnost od moćnih vozila kojima upravljaju pojedinci, učinila je takva razmišljanja besmislenim.
<BR>&nbsp;&nbsp;&nbsp;&nbsp;&nbsp;Godine 1955. Savezni autoput br. 66, koji je povezivao Los Anđeles sa Čikagom - ta 'glavna ulica Amerike', bio je pretvoren u superautoput za motorna vozila, i na njemu je donje ograničenje brzine iznosilo stotinu kilometara na čas. Superautoput beše zamišljen kao projekat javnih radova, koji bi potpomogao tešku industriju; za posledicu je, međutim, imao i jedan neočekivan usputni proizvod. Veliki gradovi, Čikago i Sent Luis, protegnuli su svoje pseudopipke jedan prema drugom, dok se, konačno, nisu spojili u blizini Blumingtona, u Ilinoiju. Za to vreme je u dva matična grada došlo čak i do smanjenja populacije.
<BR>&nbsp;&nbsp;&nbsp;&nbsp;&nbsp;Iste te godine San Francisko je svoje drevne uspinjače zamenio pokretnim stepenicama, koje su pokretale Daglas-Martinove solarne sabirne ploče. Te godine izdat je najveći broj vozačkih dozvola u istoriji, ali se kraj automobilske ere već nazirao, na šta je već 1957. upozorio Akt o narodnoj odbrani.
<BR>&nbsp;&nbsp;&nbsp;&nbsp;&nbsp;Taj akt, jedan od najosporavanijih nakon svog objavljivanja, proglasio je petrolej važnim i ograničenim ratnim materijalom. Oružane snage imale su pravo prvenstva na svu naftu, iznad i ispod zemlje, dok se osamdeset miliona civilnih vozila moralo suočiti sa škrtim i skupim bonovima. 'Privremene' mere uvedene tokom Drugog svetskog rada sada se behu ustalile.
<BR>&nbsp;&nbsp;&nbsp;&nbsp;&nbsp;Uzmite superautoputeve toga vremena, urbanizovane čitavom svojom dužinom. Dodajte tome automatizovane ulice brežuljaka San Franciska. Zagrejte sve to do ključanja, očekivanom nestašicom benzina. Začinite to potom jenkijevskim praktičnim duhom. I prvi automatizovani put bio je otvoren 1960, između Sinsinatija i Klivlenda.
<BR>&nbsp;&nbsp;&nbsp;&nbsp;&nbsp;Bio je, kako se i moglo očekivati, primitivno urađen, nalik trakama za transport rude, od pre desetak godina. Najbrža traka kretala se brzinom od samo pedeset kilometara na čas i bila je prilično uska, i to zato što nikome ni na pamet ne beše palo da na njih smesti trgovine. Ipak, uprkos svemu, bio je to prototip društvene strukture koja će za manje od dve decenije zavladati američkom scenom - strukture ni seoske ni gradske, već takve koja će ponešto uzeti i od jednog i od drugog - strukture zasnovane na brzom, sigurnom, jeftinom i prikladnom prevozu.
<BR>&nbsp;&nbsp;&nbsp;&nbsp;&nbsp;Fabrike - široke, niske građevine čiji su krovovi bili prekriveni istim onim solarnim, energetskim sabirnim pločama koje su pokretale i put - oivičavale su traku sa obeju strana. Iza, kao i između njih, bili su raštrkani hoteli, radnje, bioskopi, stambene zgrade. Iza te dugačke, uske linije nalazili su se seoski predeli, gde je živela većina stanovnika. Njihove kuće opsedale su brda, nadnosile se nad obale potoka, gnezdile se između farmi. Ljudi su radili u 'gradu', a živeli 'na selu' - a to dvoje nije delilo ni deset minuta.
<BR>
<BR>&nbsp;&nbsp;&nbsp;&nbsp;&nbsp;Gospođa Mek Koj je glavnog inženjera i njegovog gosta lično poslužila. Pri pogledu na veličanstvene bifteke, njihov razgovor se naglo prekinu.
<BR>&nbsp;&nbsp;&nbsp;&nbsp;&nbsp;Duž čitave hiljadukilometarske deonice, sektorski inženjeri su svakog sata primali izveštaje od svojih podređenih tehničara, zaduženih za manje delove puta. "Podsektor jedan - provera!" "Podsektor dva - provera!" Očitavanja tenziometra, sinhrotahometra; napon, opterećenje, temperatura ležajeva. "Podsektor sedam - provera!" Prekaljeni, vešti ljudi u kombinezonima, koji su veći deo svog života proveli 'tamo dole', u neprigušenoj grmljavini stotinu milja dugačke trake, u prodornom cviljenju pokretačkih rotora i naricanju prenosnih valjaka.
<BR>&nbsp;&nbsp;&nbsp;&nbsp;&nbsp;Dejvidson je proučavao model puta koji se nalazio raširen pred njim u kontrolnoj sobi sektora Fresno. Posmatrao je gotovo neprimetno sporo puzanje minijaturne trake od sto šezdeset kilometara na sat, i podsvesno registrovao brojnu oznaku u blizini koje se nalazio Džejkov restoran br. 4. Šef će uskoro stići do Stoktona; nazvaće ga kada bude primio sve satne izveštaje. Sve je bilo mirno; transportna tonaža sasvim normalna za sate najveće gužve; pre kraja smene prispavaće mu se od dosade. On se okrenu prema svom mlađem inženjeru smene. "Barnsa."
<BR>&nbsp;&nbsp;&nbsp;&nbsp;&nbsp;"Da, gospodine."
<BR>&nbsp;&nbsp;&nbsp;&nbsp;&nbsp;"Mislim da bi nam dobro došlo malo kafe."
<BR>&nbsp;&nbsp;&nbsp;&nbsp;&nbsp;"Dobra ideja, gospodine. Naručiću je čim budu prispeli svi satni."
<BR>&nbsp;&nbsp;&nbsp;&nbsp;&nbsp;Minutna kazaljka na kontrolnoj tabli hronometra stigla je do dvanaestice. Mlađi inženjer odgurnu sklopku. "Svi sektori - izveštaj!" izgovori on uštogljenim, samosvesnim tonom.
<BR>&nbsp;&nbsp;&nbsp;&nbsp;&nbsp;Na ekranu se u magnovenju pojaviše lica dvojice muškaraca. Mlađi mu odgovori sličnim tonom, čoveka koji radi pod prismotrom. "Dijego, kružna - ide!"
<BR>&nbsp;&nbsp;&nbsp;&nbsp;&nbsp;Njih smesta zameniše druga dvojica. "Anđeles sektor - ide!"
<BR>&nbsp;&nbsp;&nbsp;&nbsp;&nbsp;Potom: "Bejkersfild sektor - ide!"
<BR>&nbsp;&nbsp;&nbsp;&nbsp;&nbsp;Pa: "Fresno sektor - ide!"
<BR>&nbsp;&nbsp;&nbsp;&nbsp;&nbsp;Konačno, kada se i Reno javio, mlađi inženjer se okrete Dejvidsonu i izvesti ga: "Idu, gospodine!"
<BR>&nbsp;&nbsp;&nbsp;&nbsp;&nbsp;"Vrlo dobro. Samo neka idu!"
<BR>&nbsp;&nbsp;&nbsp;&nbsp;&nbsp;Ekran još jednom bljesnu. "Sektor Sakramento, dodatak izveštaju."
<BR>&nbsp;&nbsp;&nbsp;&nbsp;&nbsp;"Nastavite."
<BR>&nbsp;&nbsp;&nbsp;&nbsp;&nbsp;"Dok je kao mlađi inženjer sektora obavljao vizuelnu inspekciju, mladi Genter beše zatekao mlađeg inženjera Aleka Džinsa, koji se nalazio na dužnosti tehničara podsektora, kako igra karte sa R. Dž. Rosom, tehničarem druge klase, u smeni tehničara na istom podsektoru. Nije bilo moguće tačno odrediti na koliko vremena behu zanemarili svoju dužnost patroliranja navedenim podsektorom."
<BR>&nbsp;&nbsp;&nbsp;&nbsp;&nbsp;"Ima li štete?"
<BR>&nbsp;&nbsp;&nbsp;&nbsp;&nbsp;"Jedan rotor se pregrejao, ali je i dalje sinhronizovano radio. Skinuli smo ga i zamenili."
<BR>&nbsp;&nbsp;&nbsp;&nbsp;&nbsp;"Bravo. Neka blagajnik isplati Rosu ono što je odradio i preda ga civilnim vlastima. Mlađeg inženjera Džinsa uhapsite i naredite mu da mi se javi."
<BR>&nbsp;&nbsp;&nbsp;&nbsp;&nbsp;"Razumem, gospodine."
<BR>&nbsp;&nbsp;&nbsp;&nbsp;&nbsp;"Samo neka idu!"
<BR>&nbsp;&nbsp;&nbsp;&nbsp;&nbsp;Dejvidson se ponovo okrenu komandnoj tabli, pa nazva privremeni broj glavnog inženjera Gejnsa.
<BR>
<BR>&nbsp;&nbsp;&nbsp;&nbsp;&nbsp;"Gospodine Gejns, spomenuli ste da samo dve stvari mogu izazvati veliku nevolju, ali ste pomenuli samo pogonske kvarove na rotorima."
<BR>&nbsp;&nbsp;&nbsp;&nbsp;&nbsp;Pre no što odgovori, Gejns ulovi još jedan odbegli list salate.
<BR>&nbsp;&nbsp;&nbsp;&nbsp;&nbsp;"Drugi uzrok nevolja u stvari i ne postoji... jer se to ne može dogoditi. Pa ipak, mi ovog časa putujemo brzinom od sto šezdeset kilometara na sat. Možete li zamisliti šta bi se dogodilo kada bi traka pod nama sada pukla?"
<BR>&nbsp;&nbsp;&nbsp;&nbsp;&nbsp;Blekinsop se nervozno promeškolji u stolici. "Hmmm... prilično zbunjujuća pomisao, zar ne? Mislim, čovek jedva da je i svestan da putuje tako velikom brzinom, ovde u ovako udobnoj prostoriji. Ali kakve bi bile posledice?"
<BR>&nbsp;&nbsp;&nbsp;&nbsp;&nbsp;"Nemojte se time opterećivati: traka se ne može prekinuti. Izgrađena je od preklopljenih delova i to tako da joj je koeficijent sigurnosti iznad dvanaest. Najpre bi se moralo zaustaviti nekoliko kilometara rotora, a i osigurači bi na čitavom ostatku linije morali zakazati: tek bi tada možda došlo do dovoljnog naprezanja da se traka prekine. Ipak, to se jednom dogodilo na putu Filadelfija-Džersi, i ne verujem da ćemo to ikad zaboraviti. To je bio jedan od najstarijih brzih puteva i njime se odvijao strahovit putnički saobraćaj, a bili su prenošeni i teški tereti, jer je opsluživao gusto industrijalizovano područje. Ta je traka bila jedva nešto jača od rudarske trake i niko nije predvideo koliki će teret morati da nosi. Sve se to, naravno, dogodilo pri maksimalnom opterećenju - kada je taj brzi put bio pretrpan. Deo iza procepa se kilometrima nabrao, smrskavajući putnike o krov pri brzini od sto trideset kilometara na sat. Prednji deo pucnuo je kao bič i rasuo putnike na sporije trake, pobacao ih na gole rotore i valjke, tamo dole, i spljeskao ih o krov.
<BR>&nbsp;&nbsp;&nbsp;&nbsp;&nbsp;Preko tri hiljade ljudi je izginulo život u toj jednoj jedinoj nesreći, pa se podigla velika buka, sa zahtevima da se putevi ukinu. Čak su ih i bili zatvorili na nedelju dana, po nalogu samog Predsednika, ali ih je posle morao otvoriti. Jednostavno, nije imao izbora."
<BR>&nbsp;&nbsp;&nbsp;&nbsp;&nbsp;"Zaista? Zašto?"
<BR>&nbsp;&nbsp;&nbsp;&nbsp;&nbsp;"Zemlja je postala ekonomski zavisna od njih: predstavljali su glavno transportno sredstvo u industrijskim područjima - jedino ekonomski značajno sredstvo. Fabrike su se zatvarale; hrana se nije prebacivala; ljudi su bili izgladneli - i Predsednik je bio prisiljen da ih ponovo otvori. Bilo je to jedino što se moglo učiniti; društvena struktura kristalizovala se u jednom obliku i ništa se nije moglo promeniti preko noći. Velika, industrijalizovana zemlja mora imati i veliko transportno sredstvo, i to ne samo za ljude već i za privredne potrebe."
<BR>&nbsp;&nbsp;&nbsp;&nbsp;&nbsp;Blekinsop stade nešto petljati sa salvetom, pa plašljivo primeti: "Gospodine Gejns, ne želim da kritikujem to ingeniozno dostignuće, ali, niste li previše toga stavili na samo jednu kartu, kada ste dopustili da vam čitava privreda postane zavisna od rada samo jednog tipa mašinerije?"
<BR>&nbsp;&nbsp;&nbsp;&nbsp;&nbsp;Gejns trezveno razmotri pitanje. "Shvatam na šta ciljate. Odgovor je da... i ne. Svaka civilizacija koja se uzdigla iznad ruralno-poljoprivrednog tipa zavisna je od nekakvog ključnog oblika mašinerije. Stari Jug se zasnivao na češljalici za pamuk. Imperijalnu Englesku stvorila je parna mašina. Velike populacije moraju imati uređaje koji proizvode energiju, uređaje za transport i proizvodnju, kako bi uopšte mogle preživeti. Da nema mašina, nikada ne bi ni nastale velike populacije. To nije nedostatak mašina, to im je vrlina. Međutim, istina je da uvek, nakon razvitka uređaja do nivoa na kojem oni mogu održavati velike populacije na visokom životnom standardu, postajemo prisiljeni da, ukoliko ne želimo da snosimo posledice, pomno održavamo tu mašineriju... Ipak, prava opasnost leži u tome što mašinama ne upravljaju mašine, već ljudi. Putevi su, posmatrani kao uređaji, sasvim u redu. Čvrsti su i sigurni i obaviće sve za šta su predviđeni. Ne, nije reč o uređajima, reč je o ljudima. Kada stanovništvo postane zavisno, pretvara se u taoce ljudi koji rade na tim mašinama. Ako im je moral visok i osećaj dužnosti jak..."
<BR>&nbsp;&nbsp;&nbsp;&nbsp;&nbsp;Neko je ispred restorana naglo pojačao zvuk na radio aparatu i tako ispustio zvučni talas koji je prigušio Gejnsove reči. Kada se zvuk stišao do podnošljivog nivoa, Gejns je baš govorio: "Poslušajte. Ovo upravo potvrđuje moje reči."
<BR>&nbsp;&nbsp;&nbsp;&nbsp;&nbsp;Blekinsop načulji uši. Bila je to sving-koračnica sa zaraznim ritmom, vrlo modernog aranžmana. Čula se huka mašinerije, jednolično kloparanje mehanizama. Preko Australijančevog lica se preli blaženi smešak prepoznavanja. "To je pesma vaše ravničarske artiljerije. 'Topovi tutnje', zar ne? Ali, ne vidim kakve to ima veze?"
<BR>&nbsp;&nbsp;&nbsp;&nbsp;&nbsp;"U pravu ste, to je bila pesma 'Topovi tutnje', ali smo je mi prilagodili svojim potrebama. To je sada 'Pesma transportnih kadeta'. Sačekajte."
<BR>&nbsp;&nbsp;&nbsp;&nbsp;&nbsp;Uporni ritam marša nastavljao se i činilo se da se stapa sa vibracijama puta ispod njih u jedan jedini ritam. Muški hor je pevao:
<BR>
<BR>&nbsp;&nbsp;&nbsp;&nbsp;&nbsp;Čujte kako bruje!
<BR>&nbsp;&nbsp;&nbsp;&nbsp;&nbsp;Gledajte kako struje!
<BR>&nbsp;&nbsp;&nbsp;&nbsp;&nbsp;O, poslu našem nikad kraja!
<BR>&nbsp;&nbsp;&nbsp;&nbsp;&nbsp;Jer naši putevi idu, idu!
<BR>&nbsp;&nbsp;&nbsp;&nbsp;&nbsp;Dok put nam klizi
<BR>&nbsp;&nbsp;&nbsp;&nbsp;&nbsp;Vi na njemu znajte
<BR>&nbsp;&nbsp;&nbsp;&nbsp;&nbsp;Sve je to na našoj brizi,
<BR>&nbsp;&nbsp;&nbsp;&nbsp;&nbsp;Tako da putevi idu, idu!
<BR>&nbsp;&nbsp;&nbsp;&nbsp;&nbsp;O da, hej, hej, hej,
<BR>&nbsp;&nbsp;&nbsp;&nbsp;&nbsp;Rotorari smo mi...
<BR>&nbsp;&nbsp;&nbsp;&nbsp;&nbsp;Proveri svoj sektor da u redu bude!
<BR>&nbsp;&nbsp;&nbsp;&nbsp;&nbsp;Jedan! Dva! Tri!
<BR>&nbsp;&nbsp;&nbsp;&nbsp;&nbsp;Jer gde god da kreneš
<BR>&nbsp;&nbsp;&nbsp;&nbsp;&nbsp;Jedno moraš znati
<BR>&nbsp;&nbsp;&nbsp;&nbsp;&nbsp;Da putevi tvoji još uvek idu!
<BR>&nbsp;&nbsp;&nbsp;&nbsp;&nbsp;(Gromoglasno): SAMO NEK' IDU!
<BR>&nbsp;&nbsp;&nbsp;&nbsp;&nbsp;Da putevi tvoji još uvek idu!
<BR>
<BR>&nbsp;&nbsp;&nbsp;&nbsp;&nbsp;"Vidite?", upita Gejns sa više živosti u glasu. "Vidite? To je prava svrha Transportne akademije Sjedinjenih Država. To je i razlog što transportni inženjeri spadaju u poluvojne profesije, sa strogom disciplinom. Mi smo grlić, pravi sine qua non čitave industrije i sveg privrednog života. Druge grane mogu stupiti u štrajk, jer time izazivaju samo delimične poremećaje. Žetva može tu i tamo zakazati, i čitava zemlja će pretrpeti udarac. Ali ako putevi stanu, i sve ostalo mora stati: posledice će biti iste kao i u slučaju generalnog štrajka - sa jednom važnom razlikom: da bi došlo do generalnog štrajka potrebna je saglasnost većine stanovništva, potaknutog stvarnom nepravdom. Međutim, ljudi koji upravljaju putevima, bez obzira koliko ih malo bilo, mogu izazvati tu istu potpunu paralizu. Do sada smo imali samo jedan štrajk na putevima, još sedamdeset šeste. Mislim da je bio opravdan i da je doveo do ispravljanja mnogih zloupotreba - ali, do toga više ne sme doći."
<BR>&nbsp;&nbsp;&nbsp;&nbsp;&nbsp;"Ali, gospodine Gejns, šta će sprečiti da se to više ne ponovi?"
<BR>&nbsp;&nbsp;&nbsp;&nbsp;&nbsp;"Moral, L'Qsprit de corps. Tehničarima koji rade na putevima neprestano se puni glava, u smislu da je njihov posao sveta dužnost. Osim toga, radimo sve što je u našoj moći da bismo im podigli društveni položaj. Pa ipak, od svega je najvažnija Akademija. Pokušavamo da naši diplomirani inženjeri iz nje izlaze zadojeni istom onom lojalnošću i spremnošću da po svaku cenu izvrše svoju dužnost prema zajednici, kojoj tako uspešno svojim pitomcima ulivaju i Vojnopomorska akademija u Anapolisu, Vest Point, i centar Godard."
<BR>&nbsp;&nbsp;&nbsp;&nbsp;&nbsp;"Godard... Ah, da, raketodrom. I, šta mislite, jeste li imali uspeha?"
<BR>&nbsp;&nbsp;&nbsp;&nbsp;&nbsp;"Ne baš sasvim, ali biće ga. Treba malo vremena da bi se izgradila tradicija. Kad najstariji inženjer postane čovek koji je u Akademiju ušao kao klinac, onda ćemo sebi moći dopustiti da se malo opustimo i počnemo na to gledati kao na rešen problem."
<BR>&nbsp;&nbsp;&nbsp;&nbsp;&nbsp;"Pretpostavljam da ste i vi na njoj diplomirali?"
<BR>&nbsp;&nbsp;&nbsp;&nbsp;&nbsp;Gejns se široko nasmeši. "Laskate mi. Mora da vam izgledam mlađi. Ne, mene su prebacili iz Armije. Vidite, tokom ona tri meseca, koliko je trajala reorganizacija posle štrajka sedamdeset šeste, putevima je upravljalo Ministarstvo rata. Ja sam bio u arbitražnoj komisiji koja je odobrila povišice i popravila radne uslove, a potom su me prekomandovali..."
<BR>&nbsp;&nbsp;&nbsp;&nbsp;&nbsp;Signalna lampica prenosnog telefona zasvetli crveno. "Izvinite", reče Gejns, pa podiže slušalicu. "Da?"
<BR>&nbsp;&nbsp;&nbsp;&nbsp;&nbsp;"Dejvidson ovde, šefe. Putevi idu."
<BR>&nbsp;&nbsp;&nbsp;&nbsp;&nbsp;"U redu je. Samo neka idu!"
<BR>&nbsp;&nbsp;&nbsp;&nbsp;&nbsp;"Primio sam još jedan izveštaj iz sektora Sakramento."
<BR>&nbsp;&nbsp;&nbsp;&nbsp;&nbsp;"Ponovo? Šta je sad bilo?"
<BR>&nbsp;&nbsp;&nbsp;&nbsp;&nbsp;Pre nego što je Dejvidson mogao da odgovori, veza se prekide. Dok je Gejns posezao rukom ka telefonu, da ga nazove, šoljica sa kafom, još dopola puna, pade mu u krilo. Blekinsop je bio svestan, već u trenutku kada se zaljuljao prema ivici stola, zloslutne promene u brujanju puta.
<BR>&nbsp;&nbsp;&nbsp;&nbsp;&nbsp;"Gospodine Gejns, šta se to dogodilo?"
<BR>&nbsp;&nbsp;&nbsp;&nbsp;&nbsp;"Nemam pojma. Alarmno kočenje - Bog bi ga znao zašto." Ljutito je okretao brojeve, pa onda odloži slušalicu na sto, ni ne potrudivši se da je vrati na viljušku. "Veze su se prekinule. Idemo! Ne... ovde ćete biti sigurniji. Pričekajte."
<BR>&nbsp;&nbsp;&nbsp;&nbsp;&nbsp;"Moram li?"
<BR>&nbsp;&nbsp;&nbsp;&nbsp;&nbsp;"Dobro, pođite za mnom i držite se uz mene." On se okrenu i iz svesti potpuno ukloni australijskog ministra. Traka se usled trenja polako zaustavljala, kao i džinovski rotori i bezbrojni prenosnici koji su služili kao amortizeri, sprečavajući katastrofalno naglo kočenje. Mala grupica prigradskih putnika, ometenih pri večeri, već je pokušavala da se progura kroz vrata restorana.
<BR>&nbsp;&nbsp;&nbsp;&nbsp;&nbsp;"Stojte!"
<BR>&nbsp;&nbsp;&nbsp;&nbsp;&nbsp;U zapovesti koju izdaje neko naviknut da ga slušaju ima nečega što prisiljava na izvršenje. Možda je u pitanju intonacija, možda kakva ezoterična moć - ona za koju kažu da je imaju ukrotitelji životinja i koju oni primenjuju dok zapovedaju krvoločnim zverima. Bilo kako bilo, ta moć postoji, i može se primeniti da bi na nešto bili naterani čak i ljudi nenaviknuti na poslušnost.
<BR>&nbsp;&nbsp;&nbsp;&nbsp;&nbsp;Putnici se istog časa zaustaviše.
<BR>&nbsp;&nbsp;&nbsp;&nbsp;&nbsp;"Ostanite u restoranu dok vas ne budemo evakuisali", dodade Gejns. "Ja sam glavni inženjer. Ovde niste u opasnosti. Vi!" On pokaza prstom na krupnog momka pored vrata. "Ovlašćujem vas. Ne dozvolite nikome da se udalji bez propisnog odobrenja. Gospođo Mek Koj, nastavite sa posluživanjem večere."
<BR>&nbsp;&nbsp;&nbsp;&nbsp;&nbsp;Gejns krupnim koracima izađe kroz vrata, vukući za sobom Blekinsopa. Situacija napolju, međutim, nije dozvoljavala tako jednostavna rešenja. Samo se traka od sto šezdeset kilometara na sat bila zaustavila; međutim, samo metar dalje susedna traka nesmetano je išla brzinom od sto pedeset kilometara na sat. Putnici na njoj proletali su, nestvarni likovi kao od kartona.
<BR>&nbsp;&nbsp;&nbsp;&nbsp;&nbsp;Kada je došlo do kvara, šest metara široki trotoar najbrže trake bio je prepun, i sada su mušterije iz radnji, restorana i ostalih lokala, gosti iz salona i TV sala, svi izlazili da vide šta se desilo. Prva se nesreća dogodila skoro istog časa.
<BR>&nbsp;&nbsp;&nbsp;&nbsp;&nbsp;Počevši da se tiska, gomila beše odgurnula neku sredovečnu ženu koja je stajala na spoljašnjoj ivici. U pokušaju da povrati ravnotežu, stavila je nogu na ivicu trake od sto pedeset kilometara na sat. Izgleda da je istog časa shvatila svoju strašnu grešku, jer je vrisnula pre no što je dodirnula traku.
<BR>&nbsp;&nbsp;&nbsp;&nbsp;&nbsp;Zavrtela se i stropoštala na pokretnu traku, da bi je ova istog časa zakotrljala u pokušaju da njenoj masi samo jednim udarcem da ubrzanje od sto pedest kilometara na sat - čitava četrdeset dva metra u sekundu. Dok se tako prevrtala, jednostavno je pokosila nekoliko tih kartonskih likova, kao srp kada udari u busen trave. Brzo se izgubila, odnoseći sa sobom svoj identitet, povrede, kao i svoju nepoznatu sudbinu.
<BR>&nbsp;&nbsp;&nbsp;&nbsp;&nbsp;To, međutim, nije bila poslednja posledica njene nesreće. Jedan od onih treperavih kartonskih likova bio se od njenog udarca srušio kao kegla i, pavši na traku koja je mirovala, udario u prestravljenu gomilu i odjednom se pretvorio u čoveka - sveg izlomljenog i raskrvavljenog među nesretnim, oborenim žrtvama čija su tela zaustavila njegov neobuzdani let.
<BR>&nbsp;&nbsp;&nbsp;&nbsp;&nbsp;Ni tu nije bio kraj. Kataklizma se širila od svog izvorišta, jer je svaki bezoblični ljudski projektil najčešće obarao druge, tako da su neki popadali po pogibeljnoj granici, naizmeničnim sudaranjem uspostavljajući preskupo plaćenu ravnotežu.
<BR>&nbsp;&nbsp;&nbsp;&nbsp;&nbsp;Središte pogroma je, u tom trenutku, nestalo iz vidokruga i Blekinsop ga više nije video. Njegov bodri um navikao da se bavi velikim brojem individualnih ljudskih bića, pomnožio je prizor kojem je prisustvovao sa hiljadu dve stotine milja krcate trake, od čega mu se želudac zgrči.
<BR>&nbsp;&nbsp;&nbsp;&nbsp;&nbsp;Na Blekinsopovo iznenađenje, Gejns nije ni pokušao da spasava popadale, niti da smiri uspaničenu rulju, već je bezizražajno lice okrenuo prema restoranu. Videvši da u restoran stvarno i ulazi, Blekinsop ga poteže za rukav.
<BR>&nbsp;&nbsp;&nbsp;&nbsp;&nbsp;"Zar nećemo pomoći nesretnicima?"
<BR>&nbsp;&nbsp;&nbsp;&nbsp;&nbsp;Hladne crte lica čoveka koji mu je odgovorio nisu ničim podsećale na njegovog srdačnog, skoro dečački vedrog domaćina od pre nekoliko minuta.
<BR>&nbsp;&nbsp;&nbsp;&nbsp;&nbsp;"Ne. Njima će pomoći prolaznici. A ja moram misliti na čitav put. Nemojte me ometati."
<BR>&nbsp;&nbsp;&nbsp;&nbsp;&nbsp;Povređen, i pomalo ogorčen, političar učini kako mu je rečeno. Shvatao je da je glavni inženjer u pravu (čovek odgovoran za bezbednost miliona ljudi ne može napustiti dužnost da bi ikome pojedinačno pritekao u pomoć) ali mu je svejedno bila odbojna hladna ravnodušnost takvog pogleda na stvari.
<BR>&nbsp;&nbsp;&nbsp;&nbsp;&nbsp;Gejns se vrati u restoran. "Gospođo Mek Koj, gde je zadnji izlaz?"
<BR>&nbsp;&nbsp;&nbsp;&nbsp;&nbsp;"U ostavi, gospodine."
<BR>&nbsp;&nbsp;&nbsp;&nbsp;&nbsp;Gejns požuri onamo, sa Blekinsopom za petama. Sa puta mu se ukloni neki nervozni Filipinac, koji je tamo spremao salatu, kada glavni inženjer nemarno baci na pod salatu pripravljenu na stolu i pope se na njega. Odmah iznad glave nalazio mu se okrugli kapak, koga je držala i pokretala ručka u sredini. Kratke čelične lestvice, šarkama pričvršćene za otvor, bile su sklopljene uz plafon i osigurane kukama.
<BR>&nbsp;&nbsp;&nbsp;&nbsp;&nbsp;Blekinsop izgubi šešir, pokušavajući da se brzo uspne za Gejnsom. Kada se promolio kroz krov zgrade, Gejns je već džepnom svetiljkom pretraživao krov puta. Vukao je noge i hodao pogrbljen u onih metar i po prostora između krova pod nogama i tavanice iznad glave.
<BR>&nbsp;&nbsp;&nbsp;&nbsp;&nbsp;Petnaestak metara dalje pronašao je što je tražio - još jedan otvor, sličan onome kojim se beše poslužio da se uzvere odozdo. On zavrte ručku, pa se uspravi u tako stvorenom prostoru, da bi zatim položio ruke na ivice otvora i jednim gipkim pokretom se odbacio na vrh puta. Njegov pratilac pođe za njim, ne baš tako spretno.
<BR>&nbsp;&nbsp;&nbsp;&nbsp;&nbsp;Stajali su u tami dok im je po licu sipila sitna hladna kiša. Ali ispod njih, rasprostrti od jednog obzorja do drugog, solarne ploče svetlucale su bledom opalnom svetlošću, dok se onih nekoliko postotaka gubitka pri transformaciji sunčeve svetlosti u korisnu električnu energiju iskazivalo kao blaga fosforescencija. Posledica toga nije bila osvetljenost, već pre nalik snežnoj ravnici obasjanoj svetlošću zvezda.
<BR>&nbsp;&nbsp;&nbsp;&nbsp;&nbsp;To svetlucanje označavalo je put kojim moraju ići da bi stigli do kišom skrivenog zida zgrada koji je oivičavao put. Stazu je činila uzana crna traka koja se izvijala u tamu preko niskog zaobljenja krova. Krenuli su njome potrčkujući, krećući se najbrže što su mogli, uz klizavu podlogu i tamu, dok su se Blekinsopove misli i dalje bavile problemom Gejnsove prividno bezdušne ravnodušnosti. Iako je posedovao oštar um, u njegovoj ličnosti preovladavalo je toplo ljudsko razumevanje bez kojeg nijedan političar, bez obzira na svoje druge vrline i mane, ne može dugo biti uspešan.
<BR>&nbsp;&nbsp;&nbsp;&nbsp;&nbsp;Zbog te karakterne crte, sa nepoverenjem se odnosio prema svakom umu kojim je upravljala samo logika. Bio je sasvim svestan činjenice da se, sa gledišta stroge logike, ničim razumnim ne bi moglo objasniti dalje postojanje ljudske rase, još manje njeni sistemi vrednosti kojima je služio.
<BR>&nbsp;&nbsp;&nbsp;&nbsp;&nbsp;Kada bi uspeo da se probije kroz prezauzetost svog saputnika, to bi ga možda umirilo. Na površini je Gejnsov izuzetno inteligentni um istrajno kuckao lakom ležernošću elektronskog integratora - sređujući raspoložive podatke, donoseći preliminarne odluke, odlažući bez predrasuda donošenje odluka dok se ne dođe do dodatnih podataka, istražujući alternative. Ali, ispod toga, u delu izolovanom strogom samodisciplinom od aktivnog bojišta njegovog uma, njegova osećanja besnela su bolnom burom samooptuživanja. Do srca ga je dirnula patnja koju je video i predobro je znao do koje se mere ona uvećala duž puta. Iako mu nije bila poznata nijedna vlastita greška, ipak je taj kvar - jer vlast ide sa odgovornošću - išao na njegovu dušu.
<BR>&nbsp;&nbsp;&nbsp;&nbsp;&nbsp;Predugo je nosio nadljudsko breme kraljevanja - koje niko zdravog razuma ne može lako nositi - pa se u ovom trenutku našao opasno blizu stanju svesti koje kapetane šalje na dno zajedno sa njihovim brodovima. Zadržala ga je jedino svest o potrebi za hitnim, konstruktivnim delovanjem.
<BR>&nbsp;&nbsp;&nbsp;&nbsp;&nbsp;Ipak, ništa od tog sukoba nije se ogledalo u crtama njegovog lica.
<BR>&nbsp;&nbsp;&nbsp;&nbsp;&nbsp;Na zidu zgrada svetlela je zelena crta strelica koje su pokazivale nalevo. Iznad njih, na kraju uske staze, blistao je natpis DOLE. Pošli su za njim, dok je Blekinsop dahtao Gejnsu za petama, sve do vrata u zidu, koja su se otvarala prema uskom stepeništu osvetljenom tek jednom fluorescentnom cevi. Gejns se sjuri dole, i dalje sa pratnjom, pa iskrsnuše na pretrpanom, bučnom, nepomičnom trotoaru koji se priključivao severnom putu.
<BR>&nbsp;&nbsp;&nbsp;&nbsp;&nbsp;Odmah uz stepenište, desno, stajala je javna govornica. Kroz vitritna vrata mogli su videti kako neki punački, dobro obučeni muškarac razgovara sa svojom ženskom parnjakinjom, koja se videla na ekranu. Pred govornicom je čekalo još troje građana.
<BR>&nbsp;&nbsp;&nbsp;&nbsp;&nbsp;Gejns se progura između njih, jednim zamahom otvori vrata, zgrabi zbunjenog i zgranutog čoveka za leđa, izbaci ga napolje i udarcem noge zatvori vrata za sobom. Jednim zamahom ruke počisti ekran pre nego što je žena na njemu mogla protestvovati, pa pritisnu dugme uzbuna-prioritet.
<BR>&nbsp;&nbsp;&nbsp;&nbsp;&nbsp;On okrenu svoj privatni broj, da bi se trenutak potom zagledao u zabrinuto lice inženjera smene, Dejvidsona.
<BR>&nbsp;&nbsp;&nbsp;&nbsp;&nbsp;"Izveštaj!"
<BR>&nbsp;&nbsp;&nbsp;&nbsp;&nbsp;"Vi ste, šefe! Hvala Bogu! Gde se nalazite?" Dejvidsonovo olakšanje bilo je zaista dirljivo.
<BR>&nbsp;&nbsp;&nbsp;&nbsp;&nbsp;"Izveštaj!"
<BR>&nbsp;&nbsp;&nbsp;&nbsp;&nbsp;Predvodnik smene potisnu osećanja i povinova se naređenju, odgovarajući izravnim, odsečnim rečenicama. "U devetnaest nula devet, kumulativni pokazatelj naprezanja, na traci dvadeset u sektoru Sakramento, naglo je porastao. Pre nego što su se mogle preduzeti odgovarajuće mere, naprezanje je prešlo kritični nivo; osigurači su stupili u dejstvo i bio je prekinut dovod energije u tu traku. Uzrok kvara nepoznat. Nije uspelo uspostavljanje direktnog kontakta sa kontrolnim centrom u Sakramentu. Ne javlja se ni preko pomoćnih, a ni preko građanskih linija. I dalje se radi na uspostavljanju veze. Iz stoktonskog podsektora deset poslat je kurir.
<BR>&nbsp;&nbsp;&nbsp;&nbsp;&nbsp;Nema vesti o žrtvama. Preko javnog razglasa emituje se upozorenje da se ne prilazi traci devetnaest. Otpočeta evakuacija."
<BR>&nbsp;&nbsp;&nbsp;&nbsp;&nbsp;"Žrtava ima", prekide ga Gejns. "Započni policijski i medicinski postupak. Kreni!"
<BR>&nbsp;&nbsp;&nbsp;&nbsp;&nbsp;"Razumem", odgovori mu Dejvidson odsečno, pa izmahnu palcem preko ramena - ali mlađi inženjer smene već beše skočio da izvrši naređenje. "Da li, šefe, da isključim i ostatak puta?"
<BR>&nbsp;&nbsp;&nbsp;&nbsp;&nbsp;"Ne treba. Ne verujem da će, posle prvog meteža, biti još žrtava. Nastavi sa emitovanjem upozorenja. Neka ostale trake idu ili će nastati takav saobraćajni krkljanac da ga ni sam vrag neće razmrsiti." Gejns pri tom nije smetao s uma da se trake pod takvim opterećenjem ne mogu dovesti do pune brzine. Rotori, jednostavno, nisu bili dovoljno snažni za to. Kada bi se čitav put zaustavio, morale bi se evakuisati baš sve trake, popraviti kvar na traci dvadeset, sve trake ubrzati do maksimuma i tek potom na njih prebaciti ljude nakupljene tokom najveće gužve. U međuvremenu, pet miliona putnika stvorilo bi strahovit policijski problem. Bilo je jednostavnije evakuisati putnike trake dvadeset preko krova, pa ih pustiti da se vrate kući preostalim trakama. "Obavesti gradonačelnika i guvernera da sam preuzeo vanredna ovlašćenja. Isto tako i šefa policije i uzmi ga pod svoju komandu. Reci komandantu da naoruža sve raspoložive kadete i da čeka. Kreni!"
<BR>&nbsp;&nbsp;&nbsp;&nbsp;&nbsp;"Razumeo. Da li da pozovem slobodne tehničare?"
<BR>&nbsp;&nbsp;&nbsp;&nbsp;&nbsp;"Ne. Ovo nije mehanički kvar. Pogledaj merenja: čitav je sektor istovremeno otkazao - neko mora da je te rotore ručno isključio. Proglasi stanje pripravnosti kod slobodnih tehničara, ali ih ne naoružavaj i ne šalji tamo dole. Reci komandantu da hitno pošalje sve raspoložive starije kadete u podsektor Stokton, i da mi se jave. Neka ih opremi palicama, pištoljima i granatama za uspavljivanje."
<BR>&nbsp;&nbsp;&nbsp;&nbsp;&nbsp;"Razumem!" Jedan službenik se naže Dejvidsonu preko ramena i nešto mu šapnu u uvo. "Guverner bi želeo da porazgovara sa vama."
<BR>&nbsp;&nbsp;&nbsp;&nbsp;&nbsp;"Ne može... a ne možeš ni ti. Ko ti je zamenik? Jesi li poslao po njega?"
<BR>&nbsp;&nbsp;&nbsp;&nbsp;&nbsp;"Habard. Upravo je stigao."
<BR>&nbsp;&nbsp;&nbsp;&nbsp;&nbsp;"Neka on porazgovara sa guvernerom, gradonačelnikom, medijima, bilo s kim ko se javi, čak i sa Belom kućom. Drži se svog pulta. Sada ću prekinuti. Ponovo ćemo biti u vezi čim ustanovim gde su izviđačka kola." Izišao je iz kabine gotovo i pre no što se ekran očistio.
<BR>&nbsp;&nbsp;&nbsp;&nbsp;&nbsp;Blekinsop se nije usuđivao da progovori; samo je pošao za njim napolje, sve do severne trake od trideset pet kilometara. Tu Gejns zastade pred samim vetrobranom, okrenu se i zadrža pogled na zidu iza nepokretnog trotoara. Tu otkri nekakav znak ili orijentir nevidljiv njegovom pratiocu, pa se malo poigra školice preko traka i to takvom brzinom da je Blekinsopa jedna od njih odnela dobrih trideset metara dalje, skoro ga sprečivši da pođe za Gejnsom kada ovaj nestade kroz vrata i polete niz stepenište.
<BR>&nbsp;&nbsp;&nbsp;&nbsp;&nbsp;Izašli su na uski, donji trotoar 'tamo dole'. Huk koji je sve prožimao jednostavno ih zaposede, bubnjajući im ne samo po ušima već i po čitavom telu. Blekinsop se polako poče snalaziti u mračnoj okolini, dok je s mukom pokušavao da se suoči sa tim zvučnim zidom. Pred njim je, osvetljen žutom monohromatskom svetlošću natrijumskog luka, stajao jedan od rotora koji je pokretao traku od osam kilometara na sat, dok se njegov veliki, cilindrični stator polako okretao oko učvršćenih magnetskih zavojnica osovine. Gornja površina cilindra upirala je o donju stranu pokretnog puta i tako doprinosila njegovom dostojanstvenom napredovanju.
<BR>&nbsp;&nbsp;&nbsp;&nbsp;&nbsp;Na levo i na desno, po stotinu metara na obe strane i dalje u sličnim rasponima, dalje no što je pogled dopirao, stajali su drugi rotori. Praznine između rotora premošćavali su vitki valjci sabijeni kao cigare u kutiji, a postavljeni zato da bi traka mogla imati neprekinuti valjkasti oslonac. Valjci su se, opet, oslanjali na čelične lukove rešetkaste konstrukcije, kroz čije su se otvore mogli videti, red za redom, rotori u vrtoglavom nizu, pri čemu su se u svakom narednom redu okretali sve brže.
<BR>&nbsp;&nbsp;&nbsp;&nbsp;&nbsp;Odvojen od uskog pločnika nizom potpornih čeličnih stubova i položen uporedo sa njim sa iste strane rotora, išla je plitko ukopana popločana kosina, na tom mestu rampom povezana sa trotoarom. Gejns, vidno ozlojeđen, pogleda niz taj tunel. Blekinsop otvori usta da upita šta ga muči, ali ustanovi da mu buka posve zaglušuje glas. Nije se mogao probiti kroz grmljavinu hiljada rotora i cvilež stotina hiljada valjaka.
<BR>&nbsp;&nbsp;&nbsp;&nbsp;&nbsp;Gejns vide kako se njegovom pratiocu miču usne i po tome pogodi pitanje. Savivši dlanove u trubu oko Blekinsopovog desnog uveta, on povika: "Nema kola! Trebalo bi da su ovde!"
<BR>&nbsp;&nbsp;&nbsp;&nbsp;&nbsp;U želji da mu nekako pomogne, Australijanac uhvati Gejnsa za mišicu pa mu prstom pokaza prema džungli mašina. Gejns pođe pogledom za njim i primeti nešto što mu, onako izbezumljenom, u prvi mah beše promaklo. Bilo je to pet-šest ljudi koji su nešto radili oko rotora udaljenog nekoliko traka. Spuštali su rotor sve dok ovaj nije izgubio kontakt sa površinom puta i sad su se spremali da ga čitavog zamene. Rezervni rotor stajao je odmah pored njih na niskom, teškom kamionu.
<BR>&nbsp;&nbsp;&nbsp;&nbsp;&nbsp;Glavni inženjer se nasmeši kratkim smeškom priznanja i zahvalnosti, pa usmeri baterijsku lampu prema grupi mehaničara, skupivši prethodno snop u tanku, blještavu iglu svetlosti. Jedan od tehničara podiže pogled, pa Gejns bljesnu nekoliko puta uzastopce, u nepravilnom ritmu. Mehaničar se odvoji od ostalih, pa potrča prema njima.
<BR>&nbsp;&nbsp;&nbsp;&nbsp;&nbsp;Bio je to vitak, mlad muškarac, obučen u kombinezon i pokriven valjkastom mornarskom kapicom sa naušnjacima, sav sjajan od zlatnih gajtana i oznaka čina. On prepozna šefa pa salutira, i lice mu preplavi izraz preozbiljne, dečačke pažnje.
<BR>&nbsp;&nbsp;&nbsp;&nbsp;&nbsp;Gejns gurnu svetiljku u džep i stade da živo gestikulira obema rukama - bili su to čisti, jasni, skladni gestovi puni značenja, kao govor gluvonemih. Blekinsop poseže za svojim diletantskim znanjem antropologije i zaključi da je taj jezik od svih najsličniji jeziku znakova američkih Indijanaca, sa primesom nekih pokreta prstiju svojstvenih Polinežanima. Jezik je, međutim, neizbežno, bio vrlo neobičan, budući da je bio prilagođen posebnoj terminologiji.
<BR>&nbsp;&nbsp;&nbsp;&nbsp;&nbsp;Kadet mu je odgovarao na isti način, zakoračivši na rub kosine, pa bljesnu baterijskom lampom prema jugu. Razabrala su se kola, još dosta udaljena, koja su se približavala vratolomnom brzinom. Prikočivši, zaustavila su se tik pored njih.
<BR>&nbsp;&nbsp;&nbsp;&nbsp;&nbsp;Bila je to sitna stvar jajolikog oblika i oslonjena na dva, jedan iza drugog postavljena točka. Prednja, gornja površina okrenu se na šarkama i otkri vozača, takođe kadeta. Gejns mu se kratko obrati jezikom znakova, pa gurnu Blekinsopa ispred sebe u tesnu putničku kabinu.
<BR>&nbsp;&nbsp;&nbsp;&nbsp;&nbsp;Dok se krov vraćao na svoje mesto, zapljusnu ih udar vetra, pa Australijanac podiže pogled taman na vreme da na trenutak ugleda tri mnogo veća vozila koja prohujaše pored njih. Jurili su na sever, brzinom ne manjom od tri stotine kilometara na sat. Blekinsop pomisli da je kroz prozor poslednjeg vozila možda uspeo da razabere kapice mlađih inženjera, kadeta Transportne akademije, ali nije bio siguran u to.
<BR>&nbsp;&nbsp;&nbsp;&nbsp;&nbsp;Nije više imao vremena da o tome razmišlja, tako je žestok bio vozačev polazak. Gejns se nije ni osvrnuo na taj nalet ubrzanja; već je nazivao Dejvidsona preko ugrađenog komunikatora. Kada se krov zatvorio u vozilu je zavladala relativna tišina. Na ekranu se ukaza lice telefonistkinje relejne stanice.
<BR>&nbsp;&nbsp;&nbsp;&nbsp;&nbsp;"Dajte mi Dejvidsona... Kancelariju zapovednika smene!"
<BR>&nbsp;&nbsp;&nbsp;&nbsp;&nbsp;"Oh! To ste vi, gospodine Gejns! Gradonačelnik bi želeo da porazgovara s vama."
<BR>&nbsp;&nbsp;&nbsp;&nbsp;&nbsp;"Obaveštavajte ga... i dajte mi Dejvodsona. Sad!"
<BR>&nbsp;&nbsp;&nbsp;&nbsp;&nbsp;"Razumem!"
<BR>&nbsp;&nbsp;&nbsp;&nbsp;&nbsp;"I ostavite vezu prikopčanu za Dejvidsonov pult, sve dok vam lično ne kažem da prekinete."
<BR>&nbsp;&nbsp;&nbsp;&nbsp;&nbsp;"U redu." Njeno lice zameni lice zapovednika smene.
<BR>&nbsp;&nbsp;&nbsp;&nbsp;&nbsp;"Vi ste, šefe? Radimo... Napredujemo dosta dobro. Bez promena."
<BR>&nbsp;&nbsp;&nbsp;&nbsp;&nbsp;"Vrlo dobro. Moći ćeš da me dobiješ preko ove linije, ili preko kancelarije podsektora deset. Sad prekidam." Dejvidsonovo lice ponovo je ustupilo mesto telefonistkinji.
<BR>&nbsp;&nbsp;&nbsp;&nbsp;&nbsp;"Gospodine Gejns, vaša supruga. Hoćete li preuzeti?"
<BR>&nbsp;&nbsp;&nbsp;&nbsp;&nbsp;Gejns promrmlja nešto ne baš pristojno, pa odgovori: "Hoću."
<BR>&nbsp;&nbsp;&nbsp;&nbsp;&nbsp;Lik gospođe Gejns bljesnu na ekranu, i, pre no što je dospela i usta da otvori, iz njega provali bujica reči.
<BR>&nbsp;&nbsp;&nbsp;&nbsp;&nbsp;"Dušo, sa mnom je sve u redu, ne brini, doći ću kući kad dođem. Sad moram da prekinem." Sve se to zbilo u jednom dahu, a onda on pljesnu po dugmetu koje očisti ekran.
<BR>&nbsp;&nbsp;&nbsp;&nbsp;&nbsp;Zakočili su tako naglo da su gotovo ostali bez daha. Nalazili su se pored stepenica koje su vodile u kontrolne prostorije podsektora deset, i iziđoše. Tri velika kamiona bila su izvučena na rampu i tri voda kadeta stajala su uskomešana pored njih.
<BR>&nbsp;&nbsp;&nbsp;&nbsp;&nbsp;Jedan kadet dotrča do Gejnsa i salutira. "Lindzi, ser... Mlađi inženjer smene. Glavni inženjer smene traži da smesta dođete u kontrolnu dvoranu."
<BR>&nbsp;&nbsp;&nbsp;&nbsp;&nbsp;Kada su ušli, glavni inženjer smene podiže pogled. "Šefe... Traži vas Van Klik."
<BR>&nbsp;&nbsp;&nbsp;&nbsp;&nbsp;"Daj mi ga."
<BR>&nbsp;&nbsp;&nbsp;&nbsp;&nbsp;Kada se Van Klik pojavi na velikom ekranu, Gejns ga pozdravi: "Hej, Van! Gde si sada?"
<BR>&nbsp;&nbsp;&nbsp;&nbsp;&nbsp;"U upravi Sakramento. Slušaj..."
<BR>&nbsp;&nbsp;&nbsp;&nbsp;&nbsp;"Sakramento? Odlično. Izveštaj."
<BR>&nbsp;&nbsp;&nbsp;&nbsp;&nbsp;Van Klik je izgledao zlovoljno. "Izveštaj? Pa, evo! Gejnse, ja više nisam tvoj zamenik. A sad..."
<BR>&nbsp;&nbsp;&nbsp;&nbsp;&nbsp;"Šta to trabunjaš?"
<BR>&nbsp;&nbsp;&nbsp;&nbsp;&nbsp;"Slušaj, i nemoj me prekidati, pa ćeš razumeti. Gotovo je sa tobom, Gejnse, upravo su me izabrali za predsednika kontrolnog komiteta."
<BR>&nbsp;&nbsp;&nbsp;&nbsp;&nbsp;"Vane, jesu li ti popustili vijci? Šta ti sad to znači?"
<BR>&nbsp;&nbsp;&nbsp;&nbsp;&nbsp;"Videćeš. Ovo je.. funkcionalistička revolucija. Mi smo u igri - ti više nisi. Zaustavili smo traku dvadeset tek toliko da ti pokažemo šta sve možemo."
<BR>
<BR>&nbsp;&nbsp;&nbsp;&nbsp;&nbsp;O funkciji: Rasprava o prirodnom poretku u društvu - Sveto pismo funkcionalističkog društva - prvi put je štampano 1930. godine. Za sebe je ta knjiga tvrdila da sadrži naučno ispravnu teoriju društvenih odnosa. Njen autor, Pol Deker, odbacio je 'istrošene i neupotrebljive' ideje demokratije i jednakosti među ljudima, i zamenio ih sistemom u kojem su ljudska bića vrednovana 'funkcionalno' - to jest prema funkciji koju obavljaju u privrednom sistemu. Osnovna teza bila je da je za čoveka ispravno i opravdano da nad svojim bližnjima primenjuje svu moć svog položaja, i da je svaki drugi oblik organizacije glup, vizionarski i u suprotnosti sa 'prirodnim stanjem'.
<BR>&nbsp;&nbsp;&nbsp;&nbsp;&nbsp;Kao da mu je potpuno promakla međupovezanost modernog privrednog života.
<BR>&nbsp;&nbsp;&nbsp;&nbsp;&nbsp;Njegove ideje bile su zaogrnute rečitošću mehanističke pseudopsihologije, utemeljenoj na posmatranju poretka dominacije kod živine u dvorištu i na slavnim Pavlovljevim eksperimentima na psima, kojima je bilo otkriveno postojanje uslovnih refleksa. Samo beše zaboravio da spomene da ljudska bića nisu ni psi ni deca. Dr Pavlov nije obraćao pažnju na njega, kao što nije obraćao pažnju ni na mnoge druge koji su slepo i nenaučno dogmatizovali značenje njegovih važnih, ali ipak strogo ograničenih eksperimenata.
<BR>&nbsp;&nbsp;&nbsp;&nbsp;&nbsp;Funkcionalizam se nije odmah primio: tridesetih godina skoro je svako - od vozača kamiona do prodavaca šešira - imao neki svoj plan kako da se sredi svet, koji se mogao bez problema naučiti u šest lekcija; zadivljujuće visok procenat njih je te planove i objavio. Ipak, funkcionalizam se postupno širio, postavši posebno popularan među malim ljudima ko su umeli da sami sebe uvere da je baš njihov posao onaj bez kojeg se nikako ne može i da bi po 'prirodnom stanju' baš oni morali biti glavne budže. Uz toliki broj različitih, zaista nezamenljivih funkcija, takva samoobmana sjajno je uspevala.
<BR>
<BR>&nbsp;&nbsp;&nbsp;&nbsp;&nbsp;Pre nego što odgovori, Gejns se, za trenutak, zagleda u Van Klika. "Vane", reče on lagano, "ne misliš valjda da se možeš izvući sa tim?"
<BR>&nbsp;&nbsp;&nbsp;&nbsp;&nbsp;Čovečuljak otpuhnu iz dubine grudi. "Zašto da ne? Već sam se izvukao. Traku dvadeset nećeš moći da pokreneš sve dok ja tako ne odlučim, a bude li potrebno mogu da zaustavim i čitav put."
<BR>&nbsp;&nbsp;&nbsp;&nbsp;&nbsp;Gejns je postajao nelagodno svestan da ima posla sa nerazumnom samoobmanom, pa se strpljivo uzdržavao. "Naravno da možeš, Vane... ali, šta ćemo sa ostatkom zemlje? Misliš li da će Armija mirno sedeti i puštati da vladaš Kalifornijom kao svojim privatnim kraljevstvom?"
<BR>&nbsp;&nbsp;&nbsp;&nbsp;&nbsp;Van Klik je izgledao podmuklo. "Imam plan i za tu mogućnost. Upravo sam završio emitovanje manifesta svim putnim tehničarima u zemlji, pri čemu sam im ispričao šta smo uradili i pozvao ih da se dignu i zatraže svoja prava. Kad se svi putevi u zemlji zaustave i ljudi počnu gladovati, rekao bih da će Predsednik dvaput promisliti pre nego što pošalje vojsku da se sa nama bakće. Oh, naravno, on može poslati vojnike da me zarobe i ubiju, ja se ne bojim smrti, ali se neće usuditi da pucaju u putne tehničare, zato što ovoj zemlji bez nas nema života; i u skladu s tim moraće se sa nama nekako sporazumeti... pod našim uslovima!"
<BR>&nbsp;&nbsp;&nbsp;&nbsp;&nbsp;U tome što je rekao bilo je mnogo gorke istine. Ako taj ustanak putnih tehničara postane sveopšti, guverner će ga moći nasilno rešiti baš kao i što bi mogao izlečiti glavobolju metkom u slepoočnicu. Ali, je li taj ustanak bio sveopšti?
<BR>&nbsp;&nbsp;&nbsp;&nbsp;&nbsp;"Zašto misliš da će tehničari iz ostalih krajeva zemlje poći za tobom?"
<BR>&nbsp;&nbsp;&nbsp;&nbsp;&nbsp;"A zašto da ne? To je prirodni poredak stvari. Ovo je doba mašina; prava moć svuda leži u rukama tehničara, ali su ih prešli gomilom prastarih fraza i ubedili da se ne posluže svojom snagom. A od svih vrsta tehničara, najvažniji su baš putni tehničari. Od sada pa nadalje, oni sviraju a vi ćete igrati, to je prirodni poredak stvari!" On se na trenutak okrenu, pročeprka po papirima na pisaćem stolu ispred sebe, pa zatim dodade: "To je, Gejnse, za sada sve. Moram nazvati Belu kuću i obavestiti Predsednika kako stoje stvari. Ti samo nastavi i budi dobar, pa ti neće biti ništa."
<BR>&nbsp;&nbsp;&nbsp;&nbsp;&nbsp;Pošto se ekran iščisti, i Gejns je još nekoliko trenutaka nepomično sedeo. Dakle, tako je to. Pitao se kakav je utisak, ako ga je uopšte bilo, Van Klikov poziv ostavio na putne tehničare u drugim krajevima. Nikakav, mislio je - ali, opet, nikad nije ni sanjao da bi se tako nešto moglo dogoditi među njegovim ljudima. Možda je pogrešio što nije našao vremena da popriča sa nekim drugim, osim sa putarima. Ne... Da je zastao da porazgovara sa guvernerom ili predsednicima, još i sada bi brbljali... Pa, ipak...
<BR>&nbsp;&nbsp;&nbsp;&nbsp;&nbsp;On nazva Dejvidsona...
<BR>&nbsp;&nbsp;&nbsp;&nbsp;&nbsp;"Dejv, ima li problema i u nekom drugom sektoru?"
<BR>&nbsp;&nbsp;&nbsp;&nbsp;&nbsp;"Nema, šefe."
<BR>&nbsp;&nbsp;&nbsp;&nbsp;&nbsp;"Ni na jednom drugom putu?"
<BR>&nbsp;&nbsp;&nbsp;&nbsp;&nbsp;"Ništa nije javljeno."
<BR>&nbsp;&nbsp;&nbsp;&nbsp;&nbsp;"Jesi li čuo moj razgovor sa Van Klikom?"
<BR>&nbsp;&nbsp;&nbsp;&nbsp;&nbsp;"Upao sam... da."
<BR>&nbsp;&nbsp;&nbsp;&nbsp;&nbsp;"Bravo. Neka Habard nazove Predsednika i guvernera i neka im poruči da se oštro opirem upotrebi vojne sile dok je god slučaj ograničen samo na ovaj put. Reci im da neću biti odgovoran ako krenu pre no što ih zamolim za pomoć."
<BR>&nbsp;&nbsp;&nbsp;&nbsp;&nbsp;Dejvidson kao da se dvoumio. "Šefe, mislite da je to pametno?"
<BR>&nbsp;&nbsp;&nbsp;&nbsp;&nbsp;"Da! Ako probamo da isteramo Vana i njegove usijane glave, može nam se dogoditi da dođe do stvarnog ustanka, koji će obuhvatiti čitavu zemlju. A, osim toga, mogli bi tako upropastiti put da ga ni sam Bog ne bi mogao dovesti u red. Kakva je promena tonaže?"
<BR>&nbsp;&nbsp;&nbsp;&nbsp;&nbsp;"Pedeset tri posto ispod večernjeg maksimuma."
<BR>&nbsp;&nbsp;&nbsp;&nbsp;&nbsp;"Šta je sa trakom dvadeset?"
<BR>&nbsp;&nbsp;&nbsp;&nbsp;&nbsp;"Skoro evakuisana."
<BR>&nbsp;&nbsp;&nbsp;&nbsp;&nbsp;"Bravo. Očisti put od svakog prometa što brže možeš. Najbolje bi bilo da šef policije postavi stražu na sve prilaze putu, kako bi zaustavio novopridošlice. Van bi mogao svakog trenutka zaustaviti sve trake, a možda ću i ja morati isto to da uradim. Evo mog plana: ja ću se sa naoružanim kadetima spustiti 'tamo dole'. Poći ćemo na sever i savladati svaki otpor na koji naiđemo. Ti sredi da tehničari iz smene i ekipe za održavanje krenu odmah za nama. Svaki rotor, čim dođu do njega, moraju isključiti i prikopčati na kontrolnu ploču u Stoktonu. To će biti krpljenje, bez sigurnosnih spojeva, pa se, dakle, pobrini da bude dovoljno tehničara da se uhvate ukoštac sa svakom nevoljom pre no što do nje i dođe.
<BR>&nbsp;&nbsp;&nbsp;&nbsp;&nbsp;Pođe li nam to za rukom, izvući ćemo Vanu ispod nogu kontrolu nad sektorom Sakramento, pa će moći da sedi u svom kontrolnom centru sve dok ga glad ne urazumi."
<BR>&nbsp;&nbsp;&nbsp;&nbsp;&nbsp;On prekide vezu, pa se okrenu glavnom inženjeru smene podsektora. "Edmundse, daj mi kacigu - i pištolj."
<BR>&nbsp;&nbsp;&nbsp;&nbsp;&nbsp;"Razumem." On otvori ladicu i predade svom šefu duguljasto oružje ubitačnog izgleda.
<BR>&nbsp;&nbsp;&nbsp;&nbsp;&nbsp;Gejns ga opasa, pa prihvati kacigu koju zatim nabi sebi na glavu, ostavivši zadignute naušnike za zaštitu od buke. Blekinsop pročisti grlo.
<BR>&nbsp;&nbsp;&nbsp;&nbsp;&nbsp;"Ovaj... mogu li i ja dobiti kacigu?" upita on.
<BR>&nbsp;&nbsp;&nbsp;&nbsp;&nbsp;"Šta?" Gejns ga se tek tada seti. "Ne, gospodine Blekinsop, neće vam biti potrebna. Želeo bih da ostanete ovde sve dok vam se ne javim."
<BR>&nbsp;&nbsp;&nbsp;&nbsp;&nbsp;"Ali..." Australijski državnik nešto zausti, razmisli, pa ućuta.
<BR>&nbsp;&nbsp;&nbsp;&nbsp;&nbsp;Stojeći na vratima, mlađi inženjer smene obrati se glavnom inženjeru. "Gospodine Gejns, tu je neki tehničar koji insistira da ga primite... Neki Harvi."
<BR>&nbsp;&nbsp;&nbsp;&nbsp;&nbsp;"Ne može."
<BR>&nbsp;&nbsp;&nbsp;&nbsp;&nbsp;"Gospodine, on je iz sektora Sakramento."
<BR>&nbsp;&nbsp;&nbsp;&nbsp;&nbsp;"Ah! Pošalji ga ovamo!"
<BR>&nbsp;&nbsp;&nbsp;&nbsp;&nbsp;Harvi ukratko obavesti Gejnsa o tome šta je tog popodneva video i čuo na sastanku esnafa. "Zgadilo mi se, šefe, pa sam otišao dok su još brbljali. Nisam o tome više ni mislio, dok dvadesetica nije stala. Tada sam čuo da problem stvara sektor Sakramento, pa sam odlučio da dođem do vas."
<BR>&nbsp;&nbsp;&nbsp;&nbsp;&nbsp;"Koliko se to dugo odvijalo?"
<BR>&nbsp;&nbsp;&nbsp;&nbsp;&nbsp;"Poprilično, rekao bih. Znate već kako je: svuda i uvek ima onih kojima stalno nešto smeta, a mnogi od njih su funkcionalisti."
<BR>&nbsp;&nbsp;&nbsp;&nbsp;&nbsp;"Harvi, trebalo je da i ranije dođete kod mene." Harvi se namrgodi i Gejns mu osmotri lice. "Ne, ipak ste u pravu. Moj je posao da pazim na vaše drugove, ne vaš. Još nešto?"
<BR>&nbsp;&nbsp;&nbsp;&nbsp;&nbsp;"Ovaj... Kad smo već kod toga, pomislih da bih vam možda mogao pomoći da proberete kolovođe."
<BR>&nbsp;&nbsp;&nbsp;&nbsp;&nbsp;"Hvala. Ostanite uz mene. Idemo 'tamo dole' da pokušamo da napravimo malo reda."
<BR>&nbsp;&nbsp;&nbsp;&nbsp;&nbsp;Vrata kancelarije naglo se otvoriše i na njima se ukazaše jedan tehničar i jedan kadet, vukući između sebe nekakvo breme. Pošto su ga položili na pod, obojica se odmaknuše.
<BR>&nbsp;&nbsp;&nbsp;&nbsp;&nbsp;Bio je to neki mladić, očigledno mrtav. Prednja strana gornjeg dela kombinezona bila mu je sasvim natopljena krvlju. Gejns pogleda zapovednika straže. "Ko je on?"
<BR>&nbsp;&nbsp;&nbsp;&nbsp;&nbsp;Edmunds prestade da zuri i odgovori: "Kadet Hjugs... kurir koga sam poslao u Sakramento kada su zakazale veze. Budući da se nije javio, poslao sam za njim Marstona i kadeta Dženkinsa."
<BR>&nbsp;&nbsp;&nbsp;&nbsp;&nbsp;Gejns promrmlja nešto sebi u bradu, pa se okrenu. "Idemo, Harvi."
<BR>&nbsp;&nbsp;&nbsp;&nbsp;&nbsp;Kadetima, koji su čekali dole, bilo se u međuvremenu promenilo raspoloženje. Gejns uoči da je pređašnju dečačku želju za uzbuđenjem zamenilo nešto ružnije. Bilo je mnogo razmena znakova rukama, a nekolicina kao da je proveravala punjenje u pištoljima.
<BR>&nbsp;&nbsp;&nbsp;&nbsp;&nbsp;On ih odmeri pogledom, a onda dade znak vođi kadeta. Usledila je kratka razmena znakova. Kadet salutira, okrenu se svojim ljudima, nešto kratko progestikulira, pa žustro spusti ruku. Idući u koloni, popeli su se do čekaonice i Gejns pođe za njima.
<BR>&nbsp;&nbsp;&nbsp;&nbsp;&nbsp;Kada su se našli unutra i kada je buka utihnula, Gejns im se obrati. "Videli ste kako su doneli Hjugsa... Ko sve od vas želi da ubije gnjidu koja je to učinila?"
<BR>&nbsp;&nbsp;&nbsp;&nbsp;&nbsp;Trojica kadeta odazvaše se gotovo istog trenutka, iskoračivši iz kolone i stupivši napred. Gejns ih hladno pogleda. "Vrlo dobro. Vas trojica predajte oružje i vratite se u kasarnu. I svi ostali, koji misle da je ovde reč o privatnoj osveti ili da smo lovačka družina, mogu im se slobodno pridružiti." On dopusti da tišina malo duže potraje, pre no što je nastavio. "Sektor Sakramento zaposela su neovlašćena lica. Mi idemo da ga povratimo, ako je moguće bez žrtava i, takođe, ako je moguće, bez zaustavljanja saobraćaja. Plan je da 'tamo dole' osvajamo rotor po rotor i povezujemo ga sa Stoktonom. Borbeni zadatak ove jedinice je da ide prema severu i da uoči i savlada svakog ko joj se nađe na putu. Imajte na umu da će većina ljudi koju uhapsite biti verovatno potpuno nedužna. Zbog toga, daćete prednost bombama za uspavljivanje, a pucanje sa namerom da se ubije biće poslednje sredstvo.
<BR>&nbsp;&nbsp;&nbsp;&nbsp;&nbsp;Kapetane kadeta, podelite ljude u grupe po deset. I neka svaka ima vođu. Neka se grupe, jašući na 'bubama', razviju u strelce preko čitavog prostora 'tamo dole', i neka napreduju na sever brzinom od dvadeset pet kilometara na sat. Između pojedinih grupa ostavite stotinu metara razmaka. Kad god nekog opazite, čitav će se red skupiti, uhapsiti ga, predati ga transportnom vozilu i onda zaostati i razviti se kao poslednji red. Naložićete vozačima transportera, koji su vas ovamo doveli, da prime zarobljenike. Recite vozačima da se drže u liniji sa drugim talasom. Odredićete jednu jurišnu grupu da zauzme kontrolne prostorije podsektora, ali one ne smeju biti zauzete pre nego što podsektor povežemo sa Stoktonom. Odredite i sposobne ljude za vezu. Ima li pitanja?" On zaokruži pogledom preko lica mladića. Kako se ni jedan nije odazvao, Gejns se okrenu zapovedniku kadeta. "Vrlo dobro. Izvršite naređenje!"
<BR>
<BR>&nbsp;&nbsp;&nbsp;&nbsp;&nbsp;Do trenutka kada su naređenja bila izdata, beše već stigla i ekipa tehničara koja će ih pratiti, pa Gejns dade instrukcije i njihovom vođi. Kadeti su stajali u vrsti pored svojih podignutih 'buba'. Kapetan kadeta nestrpljivo je gledao u Gejnsa. Ovaj klimnu glavom, kadet žustro spusti ruku i prvi talas uzjaha i udalji se.
<BR>&nbsp;&nbsp;&nbsp;&nbsp;&nbsp;I Gejns i Harvi potom uzjahaše 'bube', pa pođoše sa kapetanom kadeta otprilike dvadeset pet metara iza prvog talasa. Bilo je već prošlo dosta vremena otkako je glavni inženjer poslednji put upravljao jednim od tih sitnih vozila šašavog izgleda, pa se osećao pomalo nespretno. 'Buba' ni malo nije doprinosila čovekovom osećanju dostojanstva, jer je i veličinom i oblikom podsećala na kuhinjsku stolicu, žirostabilizovanu na samo jednom točku. Međutim, bila je savršeno prilagođena potrebama patroliranja u lavirintu mašinerije 'tamo dole', budući da je mogla da prođe kroz otvor širok koliko i ramena; njome se lako upravlja i strpljivo je, ukoliko on sjaši, stajala uspravljena, čekajući svog jahača.
<BR>&nbsp;&nbsp;&nbsp;&nbsp;&nbsp;Mala izviđačka kola išla su odmah iza Gejnsa, vrludajući između rotora, dok je audio-televizijski komunikator u njima nastavio da služi Gejnsu kao veza sa njegovim drugim mnogobrojnim obavezama.
<BR>&nbsp;&nbsp;&nbsp;&nbsp;&nbsp;Prvih dve stotine metara sektora Sakramento prošli su bez incidenata, kad jedan od strelaca ugleda jednu 'bubu' parkiranu pored jednog rotora. Tehničar koji ju je koristio upravo je pregledao indikatore na temelju rotora i nije ih primetio kako mu prilaze. Bio je nenaoružan i nije se opirao, ali je izgledao iznenađen i ogorčen, kao i vrlo zbunjen.
<BR>&nbsp;&nbsp;&nbsp;&nbsp;&nbsp;Malo odeljenje je zaostalo i dopustilo novom prvom talasu da ga pretekne.
<BR>&nbsp;&nbsp;&nbsp;&nbsp;&nbsp;Posle tri milje rezultat je bio trideset sedam uhvaćenih i nijedan ubijen. Dva kadeta bila su lakše ranjena, pa im je bilo naređeno da se povuku. Samo četvorica zarobljenika bila su naoružana; jednog od njih je Harvi označio kao kolovođu. Harvi je izrazio želju da pokuša da pregovara sa pobunjenicima, ukoliko bi iskrsla prilika, i Gejns se sa tim unapred složio. Bila mu je poznata Harvijeva duga i časna biografija vođe tehničara, pa je bio spreman da isproba sve što je pružalo bilo kakvu nadu u uspeh sa minimumom nasilja.
<BR>&nbsp;&nbsp;&nbsp;&nbsp;&nbsp;Ubrzo potom prvi talas je ulovio još jednog tehničara. Bio je sa druge strane rotora; skoro su ga nagazili pre no što su ga ugledali. Nije ni pokušao da se odupre, iako je bio naoružan, i čitav taj događaj ne bi bio pomena vredan da u tom trenutku nije govorio u telefon prikopčan u utikač u temelju rotora.
<BR>&nbsp;&nbsp;&nbsp;&nbsp;&nbsp;Gejns priđe grupi dok je hapšenje još bilo u toku. On zgrabi meku gumenu masku telefona i otrgnu je čoveku sa usta tako žestoko, da je mogao osetiti kako mikrofon za primanje zvuka lomi zub direktno sa vilice. Zarobljenik ispljunu komadić slomljenog zuba i sevnu očima, ali se potpuno ogluši na sva pitanja koja su mu uputili.
<BR>&nbsp;&nbsp;&nbsp;&nbsp;&nbsp;Bez obzira koliko brz Gejns bio, bilo je vrlo verovatno da su izgubili prednost iznenađenja. Moralo se pretpostaviti da je zarobljenik uspeo da izvesti da je ispod puta u toku napad. I odmah, od jednog uveta do drugog, bilo je poslato upozorenje da treba nastaviti sa pojačanom pažnjom.
<BR>&nbsp;&nbsp;&nbsp;&nbsp;&nbsp;Ubrzo je Gejnsov pesimizam dobio opravdanje. Pred njima se pojavila grupa ljudi na 'bubama', u tom trenutku udaljena još stotinak metara. Bilo ih je najmanje dvadeset, ali se njihova snaga nije mogla tačno odrediti, jer su, dok su napredovali, koristili rotore kao zaklon. Harvi pogleda Gejnsa, koji klimnu glavom i dade znak zapovedniku kadeta da zaustavi svoje snage.
<BR>&nbsp;&nbsp;&nbsp;&nbsp;&nbsp;Harvi krenu napred, nenaoružan, ruku dignutih visoko iznad glave, upravljajući 'bubom' prebacivanjem težine celog tela. Grupa buntovnika nesigurno smanji brzinu, da bi se na kraju potpuno zaustavila. Harvi im priđe na desetak metara, pa se i on zaustavi. Jedan od njih, očigledno vođa, obrati mu se jezikom znakova, kojim mu ovaj i odgovori.
<BR>&nbsp;&nbsp;&nbsp;&nbsp;&nbsp;Bili su isuviše daleko, i žuto svetlo previše čkiljavo da bi se mogla pratiti njihova rasprava. Ona se nastavila nekoliko minuta, da bi potom usledila pauza. Činilo se kao da vođa nije siguran šta bi trebalo uraditi. Jedan iz grupe istupi, uvukavši pištolj u futrolu i nešto popriča sa vođom. Ovaj, međutim, na njegove žestoke pokrete odgovori odmahivanjem glave. Čovek ponovo poče iznositi svoje razloge, ali ga dočeka isti odrečan odgovor. Zatim se manu priče, i, u zaključak, ogorčeno odmahnu rukama, poteže pištolj i opali na Harvija. Harvi se uhvati za trbuh i nagnu napred. Ovaj ponovo opali, i Harvi se trže i pade na zemlju.
<BR>&nbsp;&nbsp;&nbsp;&nbsp;&nbsp;Kapetan kadeta nadmaši Gejnsa u brzini povlačenja pištolja. Kada ga je metak pogodio, ubica podiže pogled. Izgledao je kao da ga je zbunio neki neobični događaj, u smrti suviše nov da bi bio toga svestan.
<BR>&nbsp;&nbsp;&nbsp;&nbsp;&nbsp;Tada se pucnjavi pridružiše i kadeti. Iako je neprijatelj bio dva puta brojniji od prvog talasa, ovome je znatno pomogla malodušnost protivnika. Šanse su, nakon prvog iskrzanog plotuna, bile gotovo jednake. Manje od trideset sekundi posle prvog izdajničkog pucnja, čitava grupa pobunjenika bila je ili mrtva ili ranjena ili pohapšena. Gejnsovi gubici iznosili su dva poginula (uključujući i ubijenog Harvija) i dva ranjena.
<BR>&nbsp;&nbsp;&nbsp;&nbsp;&nbsp;Gejns promeni taktiku, da bi je prilagodio izmenjenim okolnostima. Sada, kada je tajnosti nestalo, brzina i udarna moć postali su najbitniji. On zapovedi drugom talasu da se primakne, praktično, do peta prvom. Treći je doveo na manje od dvadeset pet metara iza drugog. Ta tri talasa nije trebalo da se obaziru na nenaoružane, prepuštajući četvrtom da ih pokupi, ali im je bilo zapoveđeno da bez opomene pucaju na svakoga koga zateknu s oružjem.
<BR>&nbsp;&nbsp;&nbsp;&nbsp;&nbsp;Gejns ih upozori da pri tom nastoje da rane, ne i da ubiju, mada je i sam bio svestan da se njegovoj molbi teško može udovoljiti. Biće mrtvih. Dobro, on to nije želeo, ali je osećao da nema izbora. Svaki naoružani pobunjenik bio je potencijalni ubica i on nije mogao, ako je želeo da bude pošten prema vlastitim ljudima, da im nameće previše ograničenja.
<BR>&nbsp;&nbsp;&nbsp;&nbsp;&nbsp;Kada je prestrojavanje bilo završeno, on dade znak zapovedniku kadeta da krene napred, pa prvi i drugi talas krenuše zajedno, najvećom brzinom za koju su 'bube' bile sposobne, otprilike dvadeset pet kilometara na sat. I Gejns krenu za njima.
<BR>&nbsp;&nbsp;&nbsp;&nbsp;&nbsp;Skrenuo je da bi izbegao Harvijevo telo, ali je i nehotice spustio na njega pogled. Pod natrijumskom lampom, lice je bilo pokriveno ružnom bojom žutice, ali je ona uobličila posmrtnu masku grube lepote, na kojoj su se isticale snažne crte pokojnikove ličnosti. Ugledavši ga, Gejnsu više nije bilo toliko žao što je naredio da se puca, ali mu je zato dubok osećaj gubitka još teže legao na dušu.
<BR>
<BR>&nbsp;&nbsp;&nbsp;&nbsp;&nbsp;U sledećih nekoliko minuta prošli su pored još nekolicine tehničara, ali nisu došli u priliku da pripucaju. Gejns već beše počeo da oseća umerenu nadu da bi pobedu mogao izboriti srazmerno bez krvi, kad odjednom uoči promenu u sveprožimajućem ritmu mašinerije koji je prodirao čak i kroz debelu postavu njegove kacige za zaštitu od buke. On podiže naušnik, taman na vreme da čuje kraj mumlavog diminuenda, kada se rotori i valjci napokon sasvim zaustaviše.
<BR>&nbsp;&nbsp;&nbsp;&nbsp;&nbsp;Put beše stao.
<BR>&nbsp;&nbsp;&nbsp;&nbsp;&nbsp;"Zaustavi ljude", doviknu on zapovedniku kadeta, i njegove reči prazno odjeknuše u nestvarnoj tišini.
<BR>&nbsp;&nbsp;&nbsp;&nbsp;&nbsp;Krov izviđačkih kola podiže se kada on potrča prema njima. "Šefe!" pozva ga kadet u njima. "Zove vas relejna stanica."
<BR>&nbsp;&nbsp;&nbsp;&nbsp;&nbsp;Devojka na ekranu ustupi mesto Dejvidsonu, čim je prepoznala Gejnsovo lice. "Šefe", smesta se oglasi Dejvidson, "zove vas Van Klik."
<BR>&nbsp;&nbsp;&nbsp;&nbsp;&nbsp;"Ko je zaustavio put?"
<BR>&nbsp;&nbsp;&nbsp;&nbsp;&nbsp;"On."
<BR>&nbsp;&nbsp;&nbsp;&nbsp;&nbsp;"Ima li nekih većih promena situacije?"
<BR>&nbsp;&nbsp;&nbsp;&nbsp;&nbsp;"Nema. Kada ga je zaustavio, put je bio praktično prazan."
<BR>&nbsp;&nbsp;&nbsp;&nbsp;&nbsp;"Bravo. Daj mi Van Klika."
<BR>&nbsp;&nbsp;&nbsp;&nbsp;&nbsp;Kad je prepoznao Gejnsa, lice glavnog zaverenika poblede od neobuzdanog gneva. Reči mu smesta poleteše.
<BR>&nbsp;&nbsp;&nbsp;&nbsp;&nbsp;"Tako, dakle! Mislio si da se zezam, a? Šta sad kažeš, gospodine glavni inženjeru?"
<BR>&nbsp;&nbsp;&nbsp;&nbsp;&nbsp;Gejns suzbi želju da mu iskreno kaže šta misli o svemu tome, kao i o njemu samom. Celokupno ponašanje tog čovečuljka prijalo mu je koliko i škripanje stolice.
<BR>&nbsp;&nbsp;&nbsp;&nbsp;&nbsp;Ipak, nije smeo sebi dopustiti takav luksuz da glasno izrazi svoje misli. Potrudio se da mu glas dobije onaj pravi ton, kojim će pothraniti sagovornikovu taštinu. "Moram priznati, Vane, da si ovu rundu dobio. Zaustavio si put, ali nemoj misliti da te ne uzimam za ozbiljno. Suviše sam te dugo posmatrao, da bih te potcenjivao. Znam da i misliš to što govoriš."
<BR>&nbsp;&nbsp;&nbsp;&nbsp;&nbsp;Van Kliku je prijalo to iskazivanje poštovanja, ali je nastojao da to ne pokaže. "Zašto se onda ne opametiš i predaš?" upita on ratoborno. "Ne možeš pobediti."
<BR>&nbsp;&nbsp;&nbsp;&nbsp;&nbsp;"Možda i ne mogu, Vane, ali i sam znaš da moram pokušati. Osim toga", nastavi on. "zašto i ne bih mogao pobediti? Sam si rekao da mogu pozvati čitavu armiju Sjedinjenih Država."
<BR>&nbsp;&nbsp;&nbsp;&nbsp;&nbsp;Van Klik se pobedonosno isceri.
<BR>&nbsp;&nbsp;&nbsp;&nbsp;&nbsp;"Vidiš li ovo?" On podiže kruškoliki prekidač sa dugačkim kablom. "Ako samo pritisnem ovo, to će jednom jedinom eksplozijom prokopati čitav put - sve do večnih lovišta."
<BR>&nbsp;&nbsp;&nbsp;&nbsp;&nbsp;Gejns od srca zažali što ne zna više o psihijatriji. Ali, dobro, jednostavno će se morati pouzdati u volovsku pamet, u nadi da će ga ona odvesti do pravih odgovora. "Vane, sve ovo bilo je prilično naglo, ali još mi nije jasno kako bismo mi to mogli popustiti."
<BR>&nbsp;&nbsp;&nbsp;&nbsp;&nbsp;"Nije? Onda bolje razmisli još jednom. Ako me prisiliš da razorim put, šta ćemo sa svim onim ljudima koji će biti razneseni zajedno sa njim?"
<BR>&nbsp;&nbsp;&nbsp;&nbsp;&nbsp;Gejnsove misli jurile su mahnitom brzinom. Nije sumnjao da će Van Klik ostvariti svoju pretnju; već i sama njegova frazeologija, ta dečja kenjkavost izraza - 'Ako me prisiliš...' - ukazivala je na opasnu iracionalnost njegovih mentalnih procesa. A takva jedna eksplozija, bilo gde u gusto nabijenom sektoru Sakramento, verovatno bi uništila bar nekoliko stambenih zgrada i sasvim sigurno pobila trgovce i ugostitelje na zahvaćenom delu trake dvadeset, baš kao i slučajne prolaznike. Van je bio potpuno u pravu; Gejns se nije usuđivao da rizikuje živote prolaznika koji nisu bili svesni u čemu je sukob i koji se nikad ne behu saglasili da preuzmu odgovornost. Ne bi se odvažio na to, čak i da se put više nikad ne pokrene.
<BR>&nbsp;&nbsp;&nbsp;&nbsp;&nbsp;Što se toga tiče, nije mu prijala ni pomisao da ugrozi i sam put, ali je ipak opasnost po nedužne prolaznike bilo ono što mu je vezivalo ruke.
<BR>&nbsp;&nbsp;&nbsp;&nbsp;&nbsp;Kroz glavu mu prođe melodija: Čujte kako bruje! Gledajte kako struje! O, poslu našem nikad kraja... Šta da radi, šta da radi? Dok put nam klizi, vi na njemu znajte... To ga nikuda neće odvesti.
<BR>&nbsp;&nbsp;&nbsp;&nbsp;&nbsp;On se vrati se ekranu. "Vidi, Vane, ti ne želiš da razneseš put, ako te na to ne prisilimo, u to sam siguran. Ni meni nije do toga. Recimo da dođem do tebe, da sve to pretresemo. Dva razumna čoveka morala bi naći način da se sporazumeju."
<BR>&nbsp;&nbsp;&nbsp;&nbsp;&nbsp;Van Klik je delovao sumnjičavo. "Je li ti ovo nekakav trik?"
<BR>&nbsp;&nbsp;&nbsp;&nbsp;&nbsp;"Kakav bi trik to mogao biti? Doći ću sam i nenaoružan, najbrže što me kola mogu dovesti."
<BR>&nbsp;&nbsp;&nbsp;&nbsp;&nbsp;"A tvoji ljudi? Šta ćemo sa njima?"
<BR>&nbsp;&nbsp;&nbsp;&nbsp;&nbsp;"Plandovaće ovde dok se ne vratim. Možeš ovde postaviti posmatrače, da bi bio siguran."
<BR>&nbsp;&nbsp;&nbsp;&nbsp;&nbsp;Van Klik je na trenutak oklevao, uhvaćen između straha od zamke i zadovoljstva da vidi svog nekadašnjeg pretpostavljenog kako dolazi tražeći ustupke. Na kraju se, iako negodujući, saglasi.
<BR>&nbsp;&nbsp;&nbsp;&nbsp;&nbsp;Gejns svima dade uputstva i reče Dejvidsonu šta namerava da učini. "Ako se ne vratim za jedan sat, radi po svom nahođenju."
<BR>&nbsp;&nbsp;&nbsp;&nbsp;&nbsp;"Pripazite se, šefe."
<BR>&nbsp;&nbsp;&nbsp;&nbsp;&nbsp;"Hoću."
<BR>&nbsp;&nbsp;&nbsp;&nbsp;&nbsp;On naloži kadetu vozaču da iziđe iz izviđačkih kola, pa se niz rampu spusti na kolovoz, krenu na sever i nagazi na gas. Sada će imati prilike da sabere misli, makar i pri tri stotine kilometara na sat. Recimo da mu uspe njegov mali trik - moraće se izvršiti neke promene u organizaciji. Dve stvari su mu naročito bole oči: kao prvo, trake se moraju povezati bezbednosnim kopčama, tako da se susedne trake uspore ili zaustave ako im brzine postanu u opasnoj meri različite. Da se nikada ne ponovi ono što se dogodilo na dvadesetici! Ali to je ono očigledno, mehanička sitnica. Pravi kvar je bio u ljudima. Dakle, psihološko testiranje se mora usavršiti, tako da postane izvesno da su na putevima zaposleni samo savesni, pouzdani ljudi. Ali, do đavola, to je ono što su, po prirodi stvari, i sadašnji testovi postizali bez i trunke sumnje. Koliko je njemu bilo poznato, usavršen Ham-Vedsvort-Bartonov metod nikada do sada nije zakazao - nikada, sve do danas u sektoru Sakramento. Kako je Van Klik uspeo da navede na pobunu čitav sektor ljudi proverenog temperamenta?
<BR>&nbsp;&nbsp;&nbsp;&nbsp;&nbsp;To, jednostavno, nije imalo smisla.
<BR>&nbsp;&nbsp;&nbsp;&nbsp;&nbsp;Osoblje se nikada, bez nekog odgovarajućeg razloga, ne ponaša samovoljno. Jedan čovek može biti nepredvidljiv, ali su ljudi, uzeti u velikom broju, pouzdani kao mašine ili proračuni. Mogu se meriti, ispitivati, klasifikovati. Pred njegovim unutrašnjim okom stvori se slika kadrovskog odeljenja sa redovima kartoteka i službenicima. Imam ga! Imam ga! Van Klik je, kao glavni zamenik, bio zadužen za kadrovsku službu čitavog puta!
<BR>&nbsp;&nbsp;&nbsp;&nbsp;&nbsp;Bilo je to jedino objašnjenje koje se uklapalo sa svim činjenicama. Jedino je šef kadrovske službe imao priliku da odabere sve trule jabuke i da ih smesti u isto bure. Gejns je bio ubeđen da je u svemu tome, van svake sumnje, postojala neka nameštaljka, koja je trajala godinama, sa klasifikacijskim testovima ljudi i njihovog temperamenta, i da je Van Klik, pošto je krivotvorio dosijea, svesno prebacio ljude kakvi su mu bili potrebni u jedan sektor.
<BR>&nbsp;&nbsp;&nbsp;&nbsp;&nbsp;A to ga je naučilo i drugoj lekciji: potrebni su stroži testovi za rukovodioce, i nijednom se od njih ne sme bez oštrog nadzora i provere poveriti klasifikacija i razmeštanje po dužnostima. Čak bi i njega, Gejnsa, morali u tom smislu nadzirati. Qui custodiet ipsos custodes? Ko će nadzirati nadzornike? Latinski možda beše zastario, ali ti Latini nisu bili glupi.
<BR>&nbsp;&nbsp;&nbsp;&nbsp;&nbsp;Sada je bar znao u čemu je pogrešio i to saznanje mu donese melanholično zadovoljstvo. Nadgledanje i nadzor, provera i nadprovera - eto, to je rešenje. Biće to teško i neefikasno, ali izgleda da sve mere bezbednosti idu na uštrb efikasnosti.
<BR>&nbsp;&nbsp;&nbsp;&nbsp;&nbsp;Van Kliku nije smeo poveriti tolika ovlašćenja, a da ga prethodno nije bolje upoznao. Ali, o njemu se i sada moglo još ponešto saznati. On pritisnu dugme za kočenje u slučaju opasnosti, i tako naglo zaustavi kola da oseti vrtoglavicu. "Relejna stanica! Možete li me povezati sa mojom kancelarijom?" Sa ekrana ga je gledalo Doloresino lice. "Još ste tu? Bravo", dobaci joj on. "Već sam se bio uplašio da ste otišli kući."
<BR>&nbsp;&nbsp;&nbsp;&nbsp;&nbsp;"Vratila sam se, gospodine Gejns."
<BR>&nbsp;&nbsp;&nbsp;&nbsp;&nbsp;"Dobro moje devojče. Dajte mi Van Klikov lični dosije. Hteo bih da vidim njegov klasifikacioni izveštaj."
<BR>&nbsp;&nbsp;&nbsp;&nbsp;&nbsp;Vratila se sa sa dosijeom izuzetno brzo, i iz njega pročitala nekakve simbole i postotke. Nekoliko je puta zaredom klimnuo glavom, kada su podaci potvrdili njegove slutnje: prikriveni kompleks introvertne inferiornosti. Slagalo se.
<BR>&nbsp;&nbsp;&nbsp;&nbsp;&nbsp;"'Mišljenje komisije'", pročita ona. "Uprkos potencijalnoj nestabilnosti na koju ukazuju maksimumi A i D na krivoj sumarnog profila, komisija ipak smatra da je ispitanik prikladan za obavljanje odgovoarajuće dužnosti. Njegova biografija je izuzetno dobra, baš kao i njegova sposobnost upravljanja ljudima. Zbog toga se preporučuje njegovo zadržavanje na sadašnjoj, kao i unapređivanje na višu dužnost."
<BR>&nbsp;&nbsp;&nbsp;&nbsp;&nbsp;"To je sve, Dolores. Hvala."
<BR>&nbsp;&nbsp;&nbsp;&nbsp;&nbsp;"Nema na čemu, gospodine Gejns."
<BR>&nbsp;&nbsp;&nbsp;&nbsp;&nbsp;"Odlazim na obračun. Držite mi palčeve."
<BR>&nbsp;&nbsp;&nbsp;&nbsp;&nbsp;"Ali, gospodine Gejns..." Daleko negde u Fresnou, Dolores je razrogačenih očiju zurila u prazan ekran.
<BR>
<BR>&nbsp;&nbsp;&nbsp;&nbsp;&nbsp;"Vodi me Van Kliku!"
<BR>&nbsp;&nbsp;&nbsp;&nbsp;&nbsp;Čovek kome se obratio uze mu pištolj iza pasa - pomalo se nećkajući, kako se Gejnsu učini - pa pokaza glavnom inženjeru da se popne stepenicama. Gejns se iskobelja iz vozila i posluša ga.
<BR>&nbsp;&nbsp;&nbsp;&nbsp;&nbsp;Van Klik se beše smestio u samu kontrolnu sobu sektora, umesto u kancelariju. Sa njim je bilo pet ili šest ljudi, i svi su bili naoružani.
<BR>&nbsp;&nbsp;&nbsp;&nbsp;&nbsp;"Dobro veče, upravniče Van Klik." Čovečuljak se vidljivo odobrovolji kada mu Gejns priznade samovoljno uzetu titulu.
<BR>&nbsp;&nbsp;&nbsp;&nbsp;&nbsp;"Ovde baš ne pridajemo mnogo važnosti titulama", odvrati on sa upadljivom ravnodušnošću. "Jednostavno me zovi Van. Izvoli, sedi."
<BR>&nbsp;&nbsp;&nbsp;&nbsp;&nbsp;Gejns sede. Morao je nekako da udalji ostale ljude. On ih pogleda sa izrazom dosade, ali kao da ga sve to ipak pomalo zabavlja. "Zar nisi u stanju, Vane, da sam sa mnom iziđeš na kraj? Ili vi funkcionalisti nemate poverenja jedni u druge?"
<BR>&nbsp;&nbsp;&nbsp;&nbsp;&nbsp;Van Klikovo lice se ozlovolji, ali Gejnsov smešak ostade nepokolebljiv. Konačno, čovečuljak dohvati pištolj sa pisaćeg stola i pokaza prema vratima. "Momci, izlazite!"
<BR>&nbsp;&nbsp;&nbsp;&nbsp;&nbsp;"Ali, Vane..."
<BR>&nbsp;&nbsp;&nbsp;&nbsp;&nbsp;"Izlazite, kad kažem!"
<BR>&nbsp;&nbsp;&nbsp;&nbsp;&nbsp;Kada su ostali sami, Van Klik podiže električnu sklopku koju je Gejns video na ekranu i uperi pištolj u svog nekadašnjeg šefa. "U redu", zareža on, "samo probaj nešto i sve ide do đavola! Šta predlažeš?"
<BR>&nbsp;&nbsp;&nbsp;&nbsp;&nbsp;Gejnsov razdražujući smešak još više se raširi.
<BR>&nbsp;&nbsp;&nbsp;&nbsp;&nbsp;Van Klik se namršti. "Šta je tu toliko smešno?"
<BR>&nbsp;&nbsp;&nbsp;&nbsp;&nbsp;Gejns ga najzad udostoji odgovora. "Ti si smešan, Vane. Ovo je stvarno carski. Pokrenuo si funkcionalističku revoluciju, a jedino što imaš u planu jeste da razneseš put na kome se zasniva tvoja moć. Reci mi", nastavi on, "čega se toliko bojiš?"
<BR>&nbsp;&nbsp;&nbsp;&nbsp;&nbsp;"Ne bojim se ničega!"
<BR>&nbsp;&nbsp;&nbsp;&nbsp;&nbsp;"Ne bojiš se? Ti se ne bojiš? Sediš ovde, spreman da počiniš harakiri tom svojom igračkicom, a pričaš mi da se ne bojiš. Kad bi tvoji pajtaši znali koliko si blizu da baciš u vodu sve za šta ste se borili, ubili bi te kao zeca. I njih se bojiš, zar ne?"
<BR>&nbsp;&nbsp;&nbsp;&nbsp;&nbsp;Van Klik odgurnu sklopku i ustade. "Ne bojim se!" vrisnu on, pa obiđe sto da bi se približio Gejnsu.
<BR>&nbsp;&nbsp;&nbsp;&nbsp;&nbsp;I dalje sedeći, Gejns se nasmeja. "Ipak, to je istina! Bojiš se i mene, evo, u ovom trenutku. Bojiš se da ću ti istegnuti uši zbog grešaka u službi. Bojiš se da ti kadeti neće odsalutirati. Bojiš se da ti se smeju iza leđa. Bojiš se da ćeš za večerom jesti pogrešnom viljuškom. Bojiš se kada te ljudi gledaju... i bojiš se da te ne primećuju!"
<BR>&nbsp;&nbsp;&nbsp;&nbsp;&nbsp;"Ja se ne bojim!" usprotivi se Van. "Ti... ti prljavi, naduveni snobe! Zato što si prošao neke snobovske škole misliš da si najpametniji na svetu!" On se zagrcnu, a onda mu reči postadoše nerazumljive dok se borio da zadrži suze gneva. "Ti i tvoji odvratni kadetići..."
<BR>&nbsp;&nbsp;&nbsp;&nbsp;&nbsp;Gejns ga je pažljivo posmatrao. Sada je slabost njegove ličnosti postala očigledna - pitao se samo kako to nije još ranije primetio. Prisetio se i koliko je Van Klik bio neljubazan, kada mu se jednom ponudio da mu pomogne u nekom zamršenom računanju.
<BR>&nbsp;&nbsp;&nbsp;&nbsp;&nbsp;Sada je trebalo zaigrati na tu slabost, držati ga toliko zaokupljenog da se ne seti ubistvene sklopke. Mora ga naterati da sav otrov svojih iskrivljenih shvatanja usmeri na Gejnsa, do te mere da isključi svaku drugu misao.
<BR>&nbsp;&nbsp;&nbsp;&nbsp;&nbsp;Ali, ipak ga nije smeo previše bezobzirno podbadati, ili bi metak ispaljen sa druge strane sobe mogao staviti tačku i na Gejnsa i na svaku nadu da bi se mogao izbeći krvavi, besmisleni rat za vlast nad putem.
<BR>&nbsp;&nbsp;&nbsp;&nbsp;&nbsp;Gejns se opako zakikota. "Vane", reče on, "ti si patetična životinjka. Ovo je već od početka izgubljena trka. Savršeno te razumem: ti si čovek trećeg reda i čitavog si se života bojao da bi te neko mogao prozreti i vratiti na dno društvene piramide. Upravnik... fuj! Ako si ti najbolje što nam funkcionalisti mogu predočiti, onda ih slobodno možemo ignorisati - slomiće ih njihova sopstvena nedelotvornost."
<BR>&nbsp;&nbsp;&nbsp;&nbsp;&nbsp;On se zavrti u stolici i namerno okrenu leđa i Van Kliku i njegovom pištolju. Van Klik krenu prema svom mučitelju, zaustavi se na metar od njega i povika: "Ti! Pokazaću ja tebi! Dobićeš metak u glavu!"
<BR>&nbsp;&nbsp;&nbsp;&nbsp;&nbsp;Gejns se vrati u stari položaj, pa ustade i čvrstim korakom krenu prema Van Kliku. "Skloni tu igračku pre nego što s njom načiniš neku štetu."
<BR>&nbsp;&nbsp;&nbsp;&nbsp;&nbsp;Van Klik uzmaknu jedan korak. "Ne prilazi mi!" vrisnu on. "Da mi nisi prišao... ili ću pucati... videćemo hoću li!"
<BR>&nbsp;&nbsp;&nbsp;&nbsp;&nbsp;To je dakle to, pomisli Gejns i baci se.
<BR>&nbsp;&nbsp;&nbsp;&nbsp;&nbsp;Pištolj mu opali odmah pored uveta. Ali, nije ga pogodio. Već su bili na podu. Van Klika nije bilo lako držati, makar i kad se uzme u obzir njegova veličina. Gde je pištolj? Tu. Imam ga. On se odvoji od protivnika.
<BR>&nbsp;&nbsp;&nbsp;&nbsp;&nbsp;Van Klik, međutim, ne ustade. Ležao je prostrt na podu, dok su mu ispod sklopljenih kapaka suze tekle poput bujice; cmizdrio je kao ozlovoljeno dete.
<BR>&nbsp;&nbsp;&nbsp;&nbsp;&nbsp;Gejns ga pogleda sa nečim nalik na samilost, a onda ga pažljivo udari drškom pištolja po slepoočnici. Potom otide do vrata, na trenutak oslušnu, pa ih oprezno zaključa.
<BR>&nbsp;&nbsp;&nbsp;&nbsp;&nbsp;Kabl sklopke vodio je do komandne ploče. On pogleda spoj i oprezno ga razdvoji. Kada je završio sa tim, okrenu se prema televizoru na kontrolnom pultu pa nazva Fresno.
<BR>&nbsp;&nbsp;&nbsp;&nbsp;&nbsp;"U redu je, Dejv", reče on, "povedi ih u napad... I, za ime sveta, požuri!" Zatim očisti ekran, ne želeći da ga vođa smene vidi kako se trese.
<BR>
<BR>&nbsp;&nbsp;&nbsp;&nbsp;&nbsp;Kada se idućeg jutra vratio u Fresno, Gejns se, sa velikim zadovoljstvom, prošeta glavnom kontrolnom sobom. Putevi su išli - još malo pa će ponovo dostići svoju staru brzinu. Bila je to duga noć. Svaki inženjer, svaki raspoloživi kadet bio mu je potreban da bi, kako je zatražio, santimetar po santimetar, pregledali sektor Sakramento. Morali su unakrsno povezati dve uništene podsektorske kontrolne ploče. Ali, putevi su išli - kroz pod je mogao da oseti njihov ritam.
<BR>&nbsp;&nbsp;&nbsp;&nbsp;&nbsp;Gejns se zaustavi pored zapuštenog čoveka obraslog u čekinjavu bradu. "Dejve, zašto ne pođeš kući?" upita on. "Sad bi mogao preuzeti i Mek Ferson."
<BR>&nbsp;&nbsp;&nbsp;&nbsp;&nbsp;"A šta je sa vama, šefe? Ne izgledate baš kao mlada."
<BR>&nbsp;&nbsp;&nbsp;&nbsp;&nbsp;"Oh, odremaću malo u kancelariji, pošto nešto pregrizem. Nazvao sam ženu i rekao da neću moći da dođem. Zato će ona doći ovamo."
<BR>&nbsp;&nbsp;&nbsp;&nbsp;&nbsp;"Da li se ljuti?"
<BR>&nbsp;&nbsp;&nbsp;&nbsp;&nbsp;"Ne, baš. Znaš već kakve su žene." On se ponovo okrenu prema ploči sa instrumentima i zagleda u brojčanike koji su, kuckajući, skupljali podatke iz šest sektora. Kružna linija San Dijego, sektor Engls, sektor Bejkersfild, sektor Fresno, sektor Stokton - Stokton? Stokton! O, Bože! - Blekinsop! Ostavio je australijskog ministra da čitave noći hladi dupe u stoktonskoj upravi!
<BR>&nbsp;&nbsp;&nbsp;&nbsp;&nbsp;On polete prema vratima, doviknuvši preko ramena: "Dejve, pozovi jedna kola za mene, molim te. I to brza!" Pre nego što je Dejv mogao nešto da kaže, Gejns već beše prešao preko hodnika i gurnuo glavu u svoju kancelariju.
<BR>&nbsp;&nbsp;&nbsp;&nbsp;&nbsp;"Dolores!"
<BR>&nbsp;&nbsp;&nbsp;&nbsp;&nbsp;"Izvolite, gospodine Gejns."
<BR>&nbsp;&nbsp;&nbsp;&nbsp;&nbsp;"Nazovite moju ženu i recite joj da moram u Stokton. Ako je već krenula, recite joj samo da pričeka ovde. I, još nešto, Dolores..."
<BR>&nbsp;&nbsp;&nbsp;&nbsp;&nbsp;"Da, gospodine Gejns?"
<BR>&nbsp;&nbsp;&nbsp;&nbsp;&nbsp;"Malo je smirite."
<BR>&nbsp;&nbsp;&nbsp;&nbsp;&nbsp;Ona se ugrize za usnicu, ali joj na licu nije bilo ni traga nikakvom osećanju. "Da, gospodine Gejns."
<BR>&nbsp;&nbsp;&nbsp;&nbsp;&nbsp;"Dobra moja devojka." Već je bio napolju, a onda pođe niz stepenice. Kada je stigao do nivoa trotoara, pogled na put koji se kreće zagreja ga i skoro oraspoloži.
<BR>&nbsp;&nbsp;&nbsp;&nbsp;&nbsp;Žustro je krenuo prema vratima označenim sa DOLE, tiho zviždučući sebi u bradu. On otvori vrata i učini mu se da ritmičko mumlanje i grmljavina 'tamo dole' preuzima njegov napev, iako je potpuno zagušilo zviždanje.
<BR>
<BR>&nbsp;&nbsp;&nbsp;&nbsp;&nbsp;O da, hej, hej, hej,
<BR>&nbsp;&nbsp;&nbsp;&nbsp;&nbsp;Rotorari smo mi...
<BR>&nbsp;&nbsp;&nbsp;&nbsp;&nbsp;Proveri svoj sektor da u redu bude!
<BR>&nbsp;&nbsp;&nbsp;&nbsp;&nbsp;Jedan! Dva! Tri!
<BR>&nbsp;&nbsp;&nbsp;&nbsp;&nbsp;Jer gde god da kreneš
<BR>&nbsp;&nbsp;&nbsp;&nbsp;&nbsp;Jedno moraš znati
<BR>&nbsp;&nbsp;&nbsp;&nbsp;&nbsp;Da putevi tvoji još uvek idu!
<BR>&nbsp;&nbsp;&nbsp;&nbsp;&nbsp;(Gromoglasno): SAMO NEK' IDU!
<BR>&nbsp;&nbsp;&nbsp;&nbsp;&nbsp;Da putevi tvoji još uvek idu!
</P></TD></TR></TABLE>
<P class="next">
<A HREF=p3.html><IMG BORDER=0 SRC=../../graphics/next.gif></A>
</CENTER>
</BODY>
</HTML>
